Finnland (finnska Suomi, Suomen tasavalta, sænska Republiken Finland) er eitt Norðurlandanna í norðanverðri Evrópu. Landið liggur að tveimur flóum úr Eystrasalti, Helsingjabotni í vestri og Kirjálabotni í suðri. Það á einnig landamæri að Svíþjóð í vestri, Noregi í norðri og Rússlandi í austri. Álandseyjar í Eystrasaltinu eru undir finnskri stjórn en njóta víðtækrar sjálfstjórnar. Finnland er stundum nefnt Þúsundvatnalandið. 

Finnland er í Evrópusambandinu og er eina Norðurlandaþjóðin sem hefur tekið upp evruna sem gjaldmiðil.

Höfuðborg Finnlands heitir á finnsku Helsinki og sænsku Helsingfors og er einnig stærsta borg landsins. Aðrir stærstu bæir í stærðarröð eru eftirfarandi: Espoo (sænska: Esbo), Tampere (s. Tammerfors), Vantaa (s. Vanda), Turku (s. Åbo) og Oulu (s. Uleåborg). Espoo og Vantaa ásamt Helsinki mynda höfuðborgarsvæðið, og Tampere myndar annað stórt þéttbýli.

Heiti 
Uppruni nafnsins Suomi er óljós, en talið er að það sé skylt baltneska orðinu zeme, sem merkir grund, jörð, þjóð.

Nafnið Finnland, sem haft er um landið á öðrum tungum, líkist öðrum skandinavískum staðarheitum. Þar má nefna Finnmörk, Finnveden og Finnskogen. Öll eiga þau rætur að rekja til germanska orðsins finn, sem er heiti yfir hirðingjaveiðimenn (sem er andstæða við kyrrsetubændur). Hvernig þetta heiti komst yfir Finna er að mestu leyti óþekkt. Á meðal fyrstu rituðu heimilda þar sem „land Finna“ er nefnt eru tveir rúnasteinar. Annar þeirra er í Söderby í Svíþjóð með áletruninni finlont og hinn á Gotlandi með áletruninni finlandi frá 11. öld.

Saga 
Af fornleifum má ráða að það svæði, sem nú er Finnland, byggðist á níundu öld fyrir Krist, þegar íshella síðustu ísaldar hörfaði undan. Fyrstu íbúar á svæðinu bjuggu við steinaldarmenningu og lifðu á því sem freðmýrin og sjórinn gáfu. Ekki er vitað hvenær finnsk-úgrískumælandi þjóðflokkar hafa fyrst numið land á því svæði sem nú kallast Finnland.

Elstu leifar akuryrkju eru frá seinni hluta þriðja árþúsundsins fyrir Krist en veiðimennska og söfnun voru lengi eftir það algengasti lífsmátinn, ekki síst í austur- og norðurhluta landsins.

Bronsöld (1500—500 f. Kr.) og járnöld (500 f. Kr. — 1200 e. Kr.) einkenndust mjög af nánum samskiptum við Skandinavíu, norðurhluta Rússlands og Eystrarsaltssvæðið. Finnar og Kvenir eru nefndir á nokkrum stöðum í rómverskum heimildum og í Íslendingasögunum, þó er sennilegast að átt sé við Sama en ekki Finna. Fáeinar ritaðar heimildir um sögu Finnlands eru til frá 13. öld en það er ekki fyrr en á 14. og 15. öld sem raunveruleg rituð saga hefst.

Finnland og Svíþjóð eiga nærri 700 ára sameiginlega sögu. Sögur herma að upphaf þess sé krossferð undir stjórn Eiríks IX Svíakonungs, sem á að hafa átt sér stað árið 1154. Óvíst er hvort þessi krossferð var farin eða hvort þetta er einungis sögusögn. Ritaðar heimildir eru hins vegar fyrir því að Finnland var hluti af ríki Birgis jarls þegar krossferð var gerð þangað 1249. 

Sænska var ráðandi með fram allri strandlengjunni og í stórum hluta Suður-Finnlands allt fram undir lok 19. aldar og var þar að auki tungumál yfirvalda og menntunar enda landið hlúti Svíaríkis. Lengi var það sem nú er Finnland ekki skilgreint sem sérstakt svæði innan sænska ríkisins, frekar var að miðhluti Svíþjóðar og suðurhluti Finnlands væru álitin sameiginlegt meginsvæði ríkisins enda voru samgöngur sjóleiðina mun auðveldari en yfir land. 

Sænskir kóngar leituðust við að flytja landamæri ríkisins lengra austur á bóginn og voru meira og minna stöðugar erjur við Rússa gegnum aldirnar af þeim sökum. Á 18. öld snerist taflið og rússneskur her hertók nánast allt það sem nú er Finnland tvisvar (1714—1721 og svo aftur 1742—1743). Upp frá þessu fer hugtakið „Finnland“ að eiga við allt landsvæðið frá Helsingjabotni að rússnesku landamærunum, bæði í umræðum innan sænska ríkisins og í Rússlandi. Suðurhluti Finnlands, það sem áður hafði verið kallað Finnland, fékk nú nafnið Hið eiginlega Finnland (Egentliga Finland á sænsku, Varsinais-Suomi á finnsku) og heitir svo enn.

Árið 1808 hertók rússneskur her Finnland og Svíar neyddust til að afsala sér yfirráðarétti yfir því. Finnland varð sjálfstjórnarsvæði, Stórfurstadæmið Finnland, innan rússneska keisaradæmisins allt fram til 1917. Alexander I, Rússlandskeisari, varð fyrsti stórfursti Finnlands. Smám saman fékk finnskan mikilvægara hlutverk í opinberu lífi, upphaflega sem hluti af rússneskri viðleitni til að draga úr sambandinu við sænska menningu og menningarhefð en meir og meir sem hluti af finnskri þjóðernishreyfingu. Mikilvægt skref var söfnun og útgáfa sagnaverksins Kalevala árið 1835 og ekki síður þegar finnska var gerð jafnrétthá sænsku sem opinbert mál 1892. Finnsk ritmenning hófst á fyrri hluta 19. aldar og voru það ekki síst sænskumælandi menntamenn sem stóðu fremst í að smíða þetta nýja ritmál, m.a. með slagorðinu: „Svenskar äro vi icke, ryssar vilja vi icke vara, låt oss bli finnar“.

Fljótlega eftir byltingu bolsévíka í Rússlandi lýsti finnska þingið yfir sjálfstæði Finnlands, hinn 6. desember 1917. Bolsévíkastjórnin viðurkenndi sjálfstæðið en í Finnlandi braust út blóðug borgarastyrjöld 1918 í kjölfar baráttu hvítliða og rauðliða í Rússlandi. Í Finnlandi endaði styrjöldin með sigri hvítliða.

Frá stríðslokum og fram undir miðjan fjórða áratug tuttugustu aldar voru tengsl Finnlands og Sovétríkjanna nokkurn veginn hlutlaus. Árið 1939 gerðu Sovétríkin talsverðar landakröfur á Finnland sem ekki var orðið við og hóf þá sovéski herinn það sem nefnt er Finnska vetrarstríðið með innrás í Finnland. Finnar vörðust mánuðum saman en máttu sín á endanum lítils gegn ofureflinu.

Mikil hefndarhugur var í mörgum Finnum eftir lok vetrarstríðsins 1940 og Finnland tengdist náið Þýskalandi undir stjórn nasista. Finnar drógust aftur út í stríð við Sovétríkin 1941 og börðust þá með Þjóðverjum. Eftir stríðið neyddust Finnar til að láta af hendi stór landsvæði til Sovétríkjanna og greiða þeim stríðsskaðabætur árum saman. 

Tímabilið frá lokum seinni heimstyrjaldarinnar fram að upplausn Sovétríkjanna einkenndist af hlutleysi Finnlands í alþjóðamálum og nánu samstarfi við grannann í austri. Þótti mörgum nóg um undirgefni Finna og varð til úr þessu alþjóðlega hugtakið „finlandisering“.

Finnland fékk inngöngu í Evrópusambandið árið 1995 um leið og Svíþjóð og Austurríki og er hið eina Norðurlandanna sem hefur tekið upp evru sem gjaldmiðil. Finnland gekk jafnframt í Atlantshafsbandalagið árið 2023 og batt þannig enda á áratugalangt hlutleysi sitt.

Landfræði 
Finnland prýða mörg þúsund vatna og eyja. Stöðuvötn sem eru 500 m² að flatarmáli eða meira eru 187.888 talsins og eyjarnar 179.584. Saimaa-vatn er eitt þessara vatna og er það 5. stærsta stöðuvatn í Evrópu. Finnskt landslag er að mestu leyti flatt, en þó er það hólótt á svæðum. Hæsti punktur landsins er Halti (1328 m) í norðurhluta Lapplands, við landamæri Noregs. Barrskógur þekur landið að mestu leyti og lítið er af ræktanlegu landi. Algengasta bergtegundin er granít. Það er alltaf nálægt yfirborðinu og sjáanlegt þar sem jarðvegur er af skornum skammti. Jökulruðningur er algengastur lausra jarðefna, gjarnan þakinn þunnu lagi af mold. Meirihluti eyjanna eru í suðvesturhluta Eyjahafsins (hluti af eyjaklasa Álandseyja) og með fram suðurströnd Kirjálabotns.

Plöntu- og dýraríki 

Gróður- og dýralíf í Finnlandi er mjög fjölbreytt. Plöntu- og dýrategundir eru mismunandi eftir landshlutum, vegna mismunandi loftslags á milli norður-, vestur- og suðurhluta Finnlands. Í landinu eru yfir 1200 tegundirir af æðplöntum, 800 af mosaplöntum og 1000 tegundir af fléttum, og er auðugasta gróðurfarið í suðurhluta landsins og á Álandseyjum. Líkt og allt annað í vistfræði Finnlands, á plöntulíf auðvelt með að aðlagast og þola ólíkar árstíðir og veðurskilyrði. Um það bil tveir þriðju af flatarmáli landsins er þakinn barrskógi, furu og greni. Í nyrsta hlutanum vex þó einungis birki. Eik og önnur lauftré vaxa á Álandseyjum og í syðsta hluta landsins. Landið klæddist skógi eftir því sem ísjaðarinn hopaði í lok síðustu ísaldar, fyrst birkitegundum en síðan furu fyrir um 10.000 árum síðan. Frá því fyrir um 6.000 árum fór greni að breiðast út austan frá og náði vesturströndinni fyrir um það bil 3.000 árum. 72 % flatarmáls Finnlands er skógur, það hæsta í Evrópu.

Einnig býr Finnland yfir fjölbreyttu og víðtæku dýralífi. Þó þurrkuðust öll dýr nánast út á meðan að síðasta ísöld stóð yfir. Dýrin komu til Finnlands á ný fyrir u.þ.b. 10.000 árum síðan, fylgdu hopi jökla og framsókn gróðurs. Núorðið eru þar a.m.k. sextíu innlendar tegundir spendýra, 248 tegundir varpfugla, rúmlega 70 fiskategundir og ellefu skriðdýra- og froskdýrategundir.

Af stórum villtum spendýrum eru þau algengustu skógarbjörn (þjóðardýrið), gráúlfur, elgur og hreindýr. Önnur algeng spendýr eru rauðrefur, rauðíkorni og fjallahéri. Meðal sjaldgæfari skepna eru flugíkorni, kóngsörn, hringanóri og heimskautarefur, sem er talinn vera í mestri útrýmingarhættu finnskra dýra. Þjóðarfugl Finnlands er álft. Algengustu fuglategundirnar eru laufsöngvari, bókfinka og skógarþröstur. 

Á Saimaa-vatnasvæðinu í Suðaustur-Finnlandi býr Saimaa-hringanóri (Phoca hispida saimensis), ein af þremur ferskvatnsselategundum í heiminum. Samtök finnskra náttúruverndarsinna hafa barist fyrir verndun hringanórans og hefur tekist vel að bjarga honum frá útrýmingu. Samt sem áður telst tegundin enn þá vera í útrýmingarhættu. Nú er talið að um 270 Saimaa-hringanórar séu á lífi. Talið er að þeim þurfi að fjölga upp í 400 seli til þess að stofninn komist úr útrýmingarhættu.

Vegna veiða og áreitis í gegnum tíðina hefur mörgum dýrum á borð við kóngsörn, skógarbjörn og gaupu fækkað mjög. En vegna mikillar verndunar og stofnunar víðlendra þjóðgarða hefur þeim fjölgað á ný undanfarin ár.

Loftslag 
Loftslagið í Suður-Finnlandi er kaldtemprað. Í Norður-Finnlandi, sérstaklega í Lapplandi, ríkir heimskautaloftslag sem einkennist af köldum, jafnvel hörðum vetrum og nokkuð heitum sumrum. Það sem á stærstan þátt í loftslagi Finnlands er lega þess á milli 60. og 70. breiddarbaugslínu á evrasísku strandlengjunni, sem veldur því að þar er bæði sjávarloftslag og meginlandsloftslag, breytilegt eftir vindátt. Finnland er nógu nálægt Atlantshafinu til að njóta hlýrra áhrifa Golfstraumsins, sem útskýrir fremur hlýtt loftslag miðað við legu.

Fjórðungur af Finnlandi nær norður fyrir heimskautsbaug, það veldur því að miðnætursól er þar á lofti í marga daga. Á nyrsta punkti Finnlands sest sól ekki í 73 daga samfellt yfir sumarið og rís ekki í 51 dag yfir veturinn.

Stjórnmál 
Finnland er lýðveldi eins og Ísland en hefur ekki þingbundna konungsstjórn eins og skandinavísku löndin. Forseti Finnlands hefur framkvæmdavald og er þjóðhöfðingi landsins. Einnig sér forsetinn um utanríkismál utan Evrópusambandsins, í samstarfi við finnska þingið. Þingið er valdamesta stofnun landsins og er æðsti maður þess forsætisráðherrann. Finnska þingið er yfirlöggjafarvald Finnlands, þar sitja 200 manns. Á finnsku nefnist það Eduskunta og á sænsku Riksdag.

Forseti 
Forseti Finnlands er þjóðhöfðingi landsins. Samkvæmt stjórnarskrá landsins hefur forsetinn framkvæmdavald ásamt ríkisstjórninni. Íbúar landsins kjósa forsetann í lýðræðislegum kosningum og er kjörtímabilið sex ár. Frá árinu 1991 hefur enginn forseti mátt sitja lengur við völd en tvö kjörtímabil. Forsetinn verður að vera innfæddur ríkisborgari.

Núverandi forseti landsins er Sauli Niinistö. Hann tók við forsetastöðunni árið 2012 og var endurkjörinn 28. janúar 2018. Hann getur því setið til ársins 2024. Hann er tólfti forseti Finnlands. Forveri hans, Tarja Halonen, var fyrsta konan til að gegna stöðunni.

Þingið 

Finnska þingið er í einni deild með tvö hundruð þingmönnum, sem eru kosnir til fjögurra ára í senn með hlutfallskosningu. Samkvæmt stjórnarskrá Finnlands kýs þingið svo forsætisráðherra, sem forsetinn skipar í embætti. Aðra ráðherra skipar forsetinn í embætti eftir tilnefningum frá forsætisráðherra.

Utanríkisstefna 
Utanríkisstefna Finnlands byggir á náinni samvinnu við aðrar Norðurlandaþjóðir bæði formlega, í gegnum samstarfið í Norðurlandaráði og óformlega, ekki síst innan Evrópusambandsins og Sameinuðu þjóðanna. Frá því að Finnland gerðist aðili að Evrópubandalaginu 1995 hefur þátttakan í starfi þess í vaxandi mæli verið þungamiðja utanríkisstefnunnar. Stærstan hluta 20. aldar var sambúðin við Sovétríkin hins vegar helsti þáttur í utanríkismálum landsins. Frá lokum seinni heimsstyrjaldarinnar hefur Finnland ekki átt í neinum alþjóðlegum deilum um landamæri landsins. Formlega er finnski herinn eingöngu til sjálfsvarnar og heimilar finnska stjórnarskráin honum einungis þátttöku í hernaðaraðgerðum sem Sameinuðu þjóðirnar eða ÖSE heimila. Finnland er mjög háð utanríkisverslun, sem gefur af sér u.þ.b. þriðjung þjóðartekna. Landið er mjög háð innflutningi hráefna, málma og olíu.

Varnarmál 
Her Finnlands er skipt upp í þrjár greinar, landher, sjóher og flugher. Herinn gegnir ekki landamæragæslu á friðartímum, sú gæsla er undir stjórn innanríkisráðuneytisins. Almenn herskylda karlmanna er í landinu, að undanteknum Álendingum, og um 80 % hvers árgangs karla gegnir herþjónustu. Herskylda nær ekki til kvenna en frá 1995 geta þær boðið sig fram til herþjónustu til jafns við karla. Herþjónustutíminn er 6, 9 eða 12 mánuðir allt eftir ábyrgð og verkefni. Um 34.000 manns eru að jafnaði undir vopnum en samanlagt eru um 350.000 manns þar að auki reiðubúnir að vera kallaðir inn ef á þarf að halda. Mögulegt er að inna aðra þegnskylduþjónustu af hendi í 12 mánuði í stað þess að gegna herþjónustu. Fjármagn til varna jafngildir u.þ.b. 1,4% af landsframleiðslu.

Finnland hefur átt aðild að NATO frá árinu 2023.

Stjórnsýslueiningar

Fyrrum fylki 

Til ársins 2009 var landinu skipt í sex fylki (á finnsku lääni, fl. läänit, á sænsku län) en þá voru þau afnumin. Fylkin voru stjórnsýslueiningar ríkisvaldsins og sáu m.a. um löggæslu og dómsmál. 

Fylkisstjóri og fylkisstjórn voru skipuð af ríkisstjórninni og engar kosningar fóru fram til embætta innan fylkisins. Fylkjaskipunin var upphaflega sett á laggirnar árið 1634 en síðasta uppskipting var gerð árið 1997 og þá voru fylkin eftirfarandi (sjá mynd til hægri):
 Suður-Finnland
 Vestur-Finnland
 Austur-Finnland
 Oulu
 Lappland
 Áland

Núverandi héruð

Nú eru í Finnlandi 19 héruð:
Lappland
Norður-Austurbotn
Suður-Austurbotn
Mið-Austurbotn
Austurbotn
Kainuu
Norður-Karelía
Suður-Karelía
Suður-Savonía
Norður-Savonía
Mið-Finnland
Pirkanmaa
Satakunta
Päijät-Häme
Kanta-Häme
Kymenlaakso
Uusimaa
Suðvestur-Finnland
Álandseyjar

Álandseyjar eru sjálfsstjórnarsvæði innan finnska ríkisins. Lögþing og heimastjórn Álandseyja hafa sjálfstjórn um ýmsa málaflokka, t.d. mennta- og heilsugæslumál, útvarp og sjónvarp og lögreglu- og atvinnumál. Á Álandseyjum er sænska eina opinbera málið og er því strangt framfylgt m. a. geta einungis sænskumælandi íbúar verið landeigendur.

Sveitarfélög 

Aðalstjórnsýslueiningar Finnlands eru sveitarfélögin (á finnsku kunta, sænsku kommun), 310 að tölu árið 2020. Kosið er til sveitarstjórna í beinum kosningum fjórða hvert ár. Sveitarstjórn og borgarstjórn eru í grófum dráttum það sama, fyrir utan muninn á dreifbýli og þéttbýli. Frá árinu 1977 hefur ekki verið greint á milli borga, bæja og dreifbýlis. Sveitarfélög eru sjálfstætt stjórnvald innan ramma laga sem sett eru af ríkinu. Enginn getur áfrýjað ákvörðunum sveitarfélags svo lengi sem þær eru löglegar.

Sveitarfélög hafa með sér tvenns konar skipulagt samstarf. Annars vegar í tuttugu samstarfseiningum sem eru nefndar á finnsku maakunta og á sænsku landskap. Hlutverk þessara héraðssamtaka er menntunar- og heilsugæslusamstarf. Hins vegar eru sjötíu og fjórar samstarfseiningar sem nefndar eru á finnsku seutukunta og ekonomisk region á sænsku. Hlutverk þessara samstarfseininga er efnahagssamvinna. 

Áland hefur sjálfstæða stöðu innan finnska ríkisins með eigið lögþing og heimastjórn og er þar að auki formlega sérstakt fylki. 

Samar hafa takmarkaða sjálfstjórn á sviði tungumála og menningarmála í Lapplandi.

Stærstu bæir og sveitafélög 
Taflan hér að neðan sýnir fjölda íbúa fjölmennustu sveitarfélaganna í heild, ekki einungis þéttbýlis. Tölurnar eru frá 31. mars 2011. Höfuðborgarsvæðið, sem samanstendur af Helsinki, Vantaa, Espoo og Kauniainen, myndar samtals milljón manna byggð.

Efnahagslíf 
Árið 2022 var Finnland í 16. sæti yfir lönd eftir vergri landsframleiðslu á mann að nafnvirði samkvæmt Alþjóðagjaldeyrissjóðnum. Finnland er því eitt af ríkustu löndum heims, en er líka þekkt fyrir þróað velferðarkerfi með gjaldfrjálsri menntun og fullkomnu heilbrigðiskerfi.

Þjónustugeirinn er stærsti geiri efnahagslífsins með 66% af vergri landsframleiðslu. Þar á eftir koma iðnaður og málmhreinsun með 31%. Frumframleiðsla stendur undir 2,9%. Ef miðað er við utanríkisverslun er iðnaðurinn lykilgeiri atvinnulífsins. Stærstu iðngreinarnar árið 2007 voru rafeindatækni (22%); vélar, bifreiðar og annar stáliðnaður (21,1%); skógrækt (13%) og efnaiðnaður (11%). Verg landsframleiðsla náði hápunkti árið 2021. Árið 2022 var Finnland í 9. sæti yfir mestu nýsköpunarlönd heims í Nýsköpunarvísitölunni.

Finnland býr yfir miklum auðlindum timburs, jarðefna (járns, króms, kopars, nikkels og gulls) og ferskvatns. Skógrækt, pappírsverksmiðjur og landbúnaður eru mikilvæg starfsemi á landsbyggðinni. Um einn þriðji af vergri landsframleiðslu Finnlands verður til á stórborgarsvæði Helsinki. Einkarekin þjónustufyrirtæki eru stærstu vinnuveitendur landsins.

Loftslag og jarðvegur í Finnlandi gerir jarðrækt sérstaklega erfiða. Vetur eru harðir og vaxtartímabilið hlutfallslega stutt og stundum með hretum. Vegna temprandi áhrifa Golfstraumsins býr Finnland samt yfir helmingi alls ræktanlegs lands norðan við 60. breiddargráðu. Ársúrkoma er oftast nægileg, en fellur nær eingöngu yfir vetrarmánuðina, þannig að þurrkasumur eru stöðug ógn. Til að bregðast við þessum áskorunum hafa bændur treyst á hraðvaxta og frostþolin afbrigði, og rækta í hlíðum sem snúa í suður og frjósamari dalverpum til að tryggja jafna framleiðni þrátt fyrir sumarfrost. Oft þarf að gera afrennsli til að þurrka landið.

Skógar leika lykilhlutverk í efnahag landsins. Finnland er einn stærsti framleiðandi hráefnis fyrir viðarvinnsluiðnaðinn. Líkt og í landbúnaði hefur ríkið lengi verið í leiðandi hlutverki í skógrækt með lögum um skógarhögg, styrkjum til tækniþróunar og langtímastefnumótun til að tryggja að skógar landsins framleiði áfram nægjanlegt hráefni.

Árið 2008 voru kaupmáttarjafnaðar tekjur svipaðar og á Ítalíu, í Svíþjóð, Þýskalandi og Frakklandi. Árið 2006 störfuðu 62% mannaflans fyrir fyrirtæki með innan við 250 starfsmenn sem stóðu undir 49% af heildarveltu fyrirtækja. Atvinnuleysi er mikið meðal kvenna og skipting milli starfa þar sem karlar eru ráðandi annars vegar og konur hins vegar, er meiri en í Bandaríkjunum. Hlutfall fólks í hlutastarfi var með því lægsta meðal OECD-ríkja árið 1999. Árið 2013 voru 10 stærstu einkareknu fyrirtækin í Finnlandi Itella, Nokia, OP-Pohjola, ISS, VR, Kesko, UPM-Kymmene, YIT, Metso og Nordea. Atvinnuleysi var 6,8% árið 2022.

Árið 2022 voru einstæðingar á 46% heimila í Finnlandi, tvær manneskjur á 32% heimila og þrjár eða fleiri á 22% heimila. Meðalfermetrafjöldi á mann er 40 m². Árið 2021 náði verg landsframleiðsla í Finnlandi 251 milljörðum evra. Árið 2022 störfuðu 74% mannaflans í þjónustu og stjórnsýslu, 21% í iðnaði og byggingariðnaði, og 4% í landbúnaði og skógrækt.

Í Finnlandi er hæst hlutfall samvinnufélaga miðað við íbúafjölda. Stærsta verslunarkeðjan, sem er líka stærsti vinnuveitandinn, S Group, og stærsti bankinn, OP Group, eru bæði samvinnufélög.

Íbúar 

Í Finnlandi búa um 5,5 milljónir manna og er þéttleiki byggðar að meðaltali 17 íbúar á hvern ferkílómetra. Það gerir landið að þriðja strjálbýlasta landi Evrópu, á eftir Noregi og Íslandi. Suðurhluti landsins hefur alltaf verið fjölmennastur og þar jókst íbúafjöldinn enn meir við þéttbýlisþróun 20. aldar. Stærstu og mikilvægustu borgir í Finnlandi eru Stór-Helsinki (sem nær yfir Helsinki, Vantaa, Espoo og Kauniainen), Tampere, Turku og Oulu.

Eftir Vetrarstríðið árið 1939 (og Framhaldsstríðið 1941), urðu 12% af íbúum Finnlands að flytjast búferlum. Stríðsskaðabætur, atvinnuleysi og óvissa um þjóðhöfðingja og sjálfstæði frá Sovétríkjunum olli miklum fólksflótta, sem ekki fór að draga úr fyrr enn á 8. áratug 20. aldar. Um hálf milljón Finna fluttist til Svíþjóðar á áratugunum frá 1950 fram til 1980, en allstór hluti þeirra hefur flust heim að nýju.

Frá seinni hluta 10. áratugar 20. aldar hefur Finnland tekið á móti svipuðum fjölda flóttamanna og innflytjenda og hin Norðurlöndin. Finnland er þjóðfræðilega mjög einsleitt land. Útlendingar eru einungis 4% af heildaríbúatölu landsins. Umtalsvert hlutfall innflytjenda á rætur sínar að rekja til fyrrum Sovétríkjanna. Innflytjendur tala á þriðja tug tungumála í Finnlandi í dag, miðað við að a.m.k. 1000 manns tali hvert mál.

Tungumál 
Finnska og sænska eru bæði opinber tungumál í Finnlandi og jafnrétthá samkvæmt finnskum lögum. Meirihluti Finna (88%) hefur finnsku að móðurmáli. Finnska tilheyrir finnsk-úgrísku tungumálafjölskyldunni og er á milli þess að vera samloðunarmál og beygingamál. Í finnsku breytast og beygjast nafnorð, lýsingarorð, fornöfn, töluorð og sagnorð eftir hlutverki þeirra í setningunni. Finnland er eitt af þremur sjálfstæðum ríkjum þar sem meirihluti þjóðarinnar talar finnsk-úgrískt mál. Hin eru Eistland og Ungverjaland. 

Stærstu minnihlutamálin í Finnlandi eru sænska (5,2%), rússneska (1,4%) og eistneska (0,9%). Tæplega 2000 samar hafa samísku að móðurmáli, einkum í norðurhluta landsins. Samísku málin eru einnig finnsk-úgrísk mál. Alls eru þrjú samísk mál töluð í Finnlandi: norðursamíska, inarisamíska og skoltsamíska.

Auk finnsku er sænska opinbert tungumál í Finnlandi. Sænskumælandi Finnum fækkaði talsvert á síðustu öld af ýmsum ástæðum. T.d. flutti mikill fjöldi sænskumælenda til Svíþjóðar, fjölskyldur sænskumælenda eru minni og ekki síst varð fjölskyldumálið finnska í fjölmörgum blönduðum fjölskyldum. Sænska er samkvæmt lögum eina opinbera tungumálið á Álandseyjum.

Minnihlutahópar hafa rétt á að hlúa að menningu sinni og tungumálin eru vernduð með lögum, þar hafa Samar sérstöðu. Samíska er opinbert minnihlutamál.

Sænska er skyldunámsgrein í finnskum skólum sem og finnska í skólum sænskumælandi Finna og Finnar læra einnig ensku í skólum og af ljósvakamiðlum til að vera samræðufærir á því máli. Margir læra að auki þýsku eða frönsku.

Frumbyggjar 
Samar eru frumbyggjar sem búa í Finnlandi, Svíþjóð, Noregi og Rússlandi. Áður fyrr voru Samar oft kallaðir Lappar, en nú til dags telja margir Samar það vera niðrandi heiti. Auk eigin tungumála hafa Samar sinn eigin lífsstíl, yfirbragð og menningu. Svipuð saga, hefðir, lifnaðarhætti og siðir sameina Sama sem búa í mismunandi löndum. Samtals eru Samar um 75.000 til 100.000 en af þeim búa minna en 7.000 í Finnlandi, sem þýðir að Samar eru einungis 0,13% af íbúum Finnlands.

Trúarbrögð 

Meirihluti Finna (um 65,2%) eru mótmælendatrúar og tilheyra Þjóðkirkju Finnlands. Einnig tilheyrir minnihluti Finnsku rétttrúnaðarkirkjunni (1,1%). Aðrir mótmælendasöfnuðir og kaþólska kirkjan eru talsvert minni sem og Íslam, gyðingdómur og önnur trúarbrögð (samtals 1,8%). Rúm 32,0% af íbúunum eru utan trúfélaga. Meirihluti þeirra sem tilheyra þjóðkirkjunni tekur lítinn þátt í starfi hennar.

Menntun 

Menntakerfið í Finnlandi er ekki ólíkt því sem er á öðrum Norðurlöndum. Nemendur í fullu námi þurfa ekki að borga nein námsgjöld. Skólaskylda er frá aldrinum 7-18 ára og fá nemendur í grunn- og menntaskólum máltíðir sér að kostnaðarlausu á skólatíma. Skólaskylda er fyrstu níu ár skólagöngunnar og sækja nemendurnir skóla í nágrenni við heimili sitt. Framhaldsnám er ekki skylda en það fer annaðhvort fram í iðnskóla eða skóla sem undirbýr fyrir áframhaldandi nám, í verknámsskólum eða háskólum. Samkvæmt alþjóðlegu PISA-mati OECD samtakanna á frammistöðu 15 ára unglinga í námi eru Finnar ofarlega á blaði. Árið 2006 voru 15 ára finnskir unglingar hæstir á heimsvísu hvað varðaði lesskilning, náttúruvísindi og stærðfræði

Heilsugæsla 
Heilbrigðiskerfi Finnlands þykir mjög þróað á heimsvísu. Heimilin sjálf greiða 18,9% af kostnaði við heilsugæslu, 76,6% borgar ríkið og það sem eftir stendur aðrir aðilar. Um hvern lækni eru 307 íbúar.

Á áttunda áratugnum gerðu Finnar miklar breytingar á lífsvenjum sínum, í ljósi þess að dánartíðni þeirra af völdum hjartasjúkdóma var ein sú hæsta í heiminum. Í dag eru Finnar meðal heilbrigðari þjóða. 

Lífslíkur kvenna eru 82 ár og karla 75 ár.

Tilvísanir

Ítarefni 
 Opinbert vefsvæði forseta Finnlands 
 Opinber heimasíða ríksistjórnarinnar 
 Vefgátt Finnlands 
 Tölfræðiupplýsingar um Finnland á Norden.org

Tenglar 
 Þúsund vatna ljúfa land; grein í Lesbók Morgunblaðsins 1953
 Aukablað um Finnland; fylgdi Morgunblaðinu 24. apríl 1983

Evrópulönd
Evrópusambandslönd
Norðurlönd
Finnland
Grein mánaðarins

Eldri greinar – Tilnefna grein mánaðarins

Í fréttum

Sjá aðra atburði ársins
Atburðir . 

Sjá hvað fleira gerðist . 

Vissir þú...

Úr nýjustu greinunum

Systurverkefni
  
Reykjavík er höfuðborg Íslands, fjölmennasta sveitarfélag landsins og eina borgin. Þannig er Reykjavík efnahagsleg, menningarleg og stjórnmálaleg þungamiðja landsins. Í Reykjavík búa tæplega 140.000 manns (1. apríl 2023), þar af eru um 11% innflytjendur. Íbúar höfuðborgarsvæðisins eru um 249 þúsund í sjö sveitarfélögum. Opinbert heiti sveitarfélagsins Reykjavíkur er Reykjavíkurborg.

Ingólfur Arnarson, sem er í Landnámabók sagður vera fyrsti landnámsmaður Íslands, settist að á Íslandi árið 870, að því talið er, og bjó sér ból og nefndi Reykja(r)vík, þar sem borgin stendur nú. Nýlegir fornleifafundir í miðborg Reykjavíkur, einkum í Aðalstræti, Suðurgötu og Kirkjustræti benda til þess sama, og hafa fundist mannvistarleifar allt frá um 870. Sagan segir að Ingólfur hafi gefið bæ sínum nafnið vegna reykjarstróka sem ruku úr hverum í grenndinni.

Saga 

Samkvæmt Íslendingabók nam Ingólfur Arnarson allt suðvesturhorn landsins og byggði bæ sinn í Reykjavík. Með tíð og tíma byggðust fleiri bæir í kring og má þar helst nefna Laugarnes og Nes við Seltjörn. Árið 1226 hófst byggð í Viðey þegar munkar af Ágústínusarreglu stofnuðu þar klaustur. Víkurkirkja stóð við Reykjavíkurbæinn að minnsta kosti frá 1200. Ekki fór að myndast þéttbýli að ráði í Reykjavík fyrr en á 18. öld, en fram að því lágu býli af ýmsum stærðum á víð og dreif um svæðið þar sem borgin stendur nú. Á 18. öld var gerð tilraun til að reka ullariðnað í Reykjavík. Þessi tilraun var þekkt sem Innréttingarnar, og markaði hún þáttaskil í þróun svæðisins, sem í kjölfarið fór að taka á sig einhverja þorpsmynd. Danska konungsvaldið studdi þessar tilraunir til uppbyggingar með því að gefa jarðir sem það átti í Reykjavík og Örfirisey. Sextán hús voru byggð í Reykjavík vegna Innréttinganna, sem hefur verið mikil fjölgun á þeim tíma, merki um tvö þeirra má enn sjá. Þá var fyrsta fangelsi landsins byggt á árunum 1761–71, stæðilegt steinhús sem í dag er Stjórnarráð Íslands við Lækjargötu.

Í tillögum Landsnefndarinnar fyrri 1774 var mælt með því að gera Reykjavík að „höfuðbæ“ landsins og að tillögu Landsnefndarinnar síðari var ákveðið að flytja biskupsstólinn frá Skálholti til Reykjavíkur og reisa þar nýja dómkirkju. Reykjavík fékk kaupstaðarréttindi árið 1786, í kjölfar afnáms einokunarverslunar í landinu, og sama ár var Hólavallaskóli stofnaður þar. Á nítjándu öld mynduðust þéttar þyrpingar lítilla húsa eða kofa sjómanna í bænum. Alþingi var endurreist í Reykjavík árið 1845. Ári síðar var Menntaskólinn í Reykjavík fluttur frá Bessastöðum í miðbæinn. Árið 1881 var Alþingishúsið fullbúið. Stýrimannaskólinn tók til starfa 1891 eftir að þilskip voru komin til landsins. Árið 1898 var Miðbæjarskólinn við Tjarnargötu fullbúinn. Hann var þó ekki tekinn í notkun fyrr en haustið 1908 og þá hófu tæplega þrjú hundruð grunnskólabörn nám þar. Í nóvember 1906 kom upp taugaveikisfaraldur í Skuggahverfinu.

Fyrsti bæjarstjóri Reykjavíkur, Páll Einarsson, tók til starfa 1908 og fyrstu konurnar sem settust í bæjarstjórn á Íslandi voru kjörnar af kvennalistum sem buðu fram til bæjarstjórnarkosninga í Reykjavík í janúar árið 1908. Vatnsveita Reykjavíkur tók til starfa 1909. Gasstöð Reykjavíkur við Hlemm var tekin í gagnið árið 1910. Gasstöðin starfaði til 1956. Reykjavíkurhafnir voru byggðar í áföngum á árunum 1913–17 bættu mjög skipaaðstöðu. Þaðan af gátu hafskip lagst að bryggju en áður fyrr þurfti að ferja fólk og varning á milli smærri bryggja og hafskipa sem lágu úti fyrir. Veturinn 1917–1918, nefndur Frostaveturinn mikli, var sá kaldasti sem mælst hefur; þá lá hafís í Reykjavíkurhöfn og hitastigið fór niður í -24,5 °C. Í október 1918 barst spænska veikin, sem geysaði víðar í heiminum, til Íslands með skipum frá Kaupmannahöfn og er talið að um þriðjungur bæjarbúa hafi veikst á örfáum vikum. Elliðaárvirkjun var byggð 1921 til þess að sjá ört stækkandi borginni fyrir rafmagni.

Heimskreppan mikla hafði slæm áhrif um allan heim. Á Íslandi náðu þau hámarki í Gúttóslagnum árið 1932 þegar þunnskipuð lögregla þurfti að berjast við verkamenn fyrir utan Góðtemplarahús Reykjavíkur, þar sem haldinn var bæjarstjórnarfundur þar sem lækka átti laun í atvinnubótavinnu á vegum bæjarins. Einu sinni hafði áður skorist alvarlega í odda á milli lögreglunnar og annarra hópa, en það var í Hvíta stríðinu svokallaða rúmum áratugi fyrr. Í mars 1937 var Sundhöll Reykjavíkur vígð og var það fyrsta sundlaug bæjarins. Þann 10. maí 1940 gengu breskir hermenn á land í Reykjavík og hernámu Ísland. Á meðan veru þeirra stóð hófu þeir byggingu varanlegs flugvallar í Reykjavík. Bandaríkjamenn tóku við af Bretunum rúmu ári seinna og fóru ekki fyrr en að stríðinu loknu, 8. apríl 1947.

Landafræði 

Reykjavík er á suðvesturhorni landsins. Strandlína Reykjavíkur einkennist af nesjum, fjörðum, skerjum og eyjum. Fjallið Esja (914 m) er þekkt kennileiti í Reykjavík. Elliðaár sem renna í gegnum Elliðaárdal eru virkjaðar. Stærsta eyjan sem liggur nærri Reykjavík er Viðey, þar á eftir eru Engey og Akurey í Kollafirði.

Í Reykjavík hafa verið gerðar samfelldar veðurathuganir frá 1920, en elstu skráðu veðurathuganir eru frá fyrri hluta 19. aldar. Þann 3. janúar 1841 mældist loftþrýstingurinn í Reykjavík 1058,5 hPa, sem er sá mesti sem mælst hefur á Íslandi. Meðal opinna og grænna svæða í Reykjavík má nefna Hljómskálagarðinn, Klambratún, Öskjuhlíð og Elliðaárdal.

Reykjarvík er 2 886 km frá norðurpólnum og 7116 km frá miðbaug.

Veðurfar 
Golfstraumurinn gerir veðurfar í Reykjavík mun hlýrra og jafnara á ársmælikvarða en á flestum öðrum stöðum á sömu breiddargráðu. Hitastig að vetrarlagi fer sjaldan undir -10 °C. Lega borgarinnar á suðvesturströnd Íslands ber með sér fremur vindasamt veður og eru rok algeng, sérlega að vetrarlagi. Sumur eru svöl, hitastig venjulega á bilinu 10 °C til 15 °C og fer einstaka sinnum upp undir 20 °C. Þó svo að úrkoma sé ekki mjög mikil í Reykjavík mælist þó úrkoma að meðaltali 213 daga á ári. Lengri þurrkatímar eru sjaldgæfir. Vorið er að öllu jöfnu sólríkast og þá helst maímánuður. Árlegir sólartímar mælast um 1.300 sem er sambærilegt við stóran hluta norðurhluta Evrópu. Hitamet í borginni var sett 30. júlí 2008 og mældist hiti þá 25 7 °C.Kaldast var 21. janúar 1918 og mældist hiti þá -24,5 °C.

Veðuryfirlit

Stjórnsýsla

Borgarstjórn 

Í borgarstjórn Reykjavíkur sitja 23 fulltrúar sem kjörnir eru hlutfallskosningu á fjögurra ára fresti. Frá árinu 1908 til dagsins í dag hafa 22 einstaklingar, þar af 18 karlmenn og fjórar konur, setið sem borgarstjórar Reykjavíkur. Síðast var kosið til borgarstjórnar í sveitarstjórnarkosningum 14. maí 2022. Borgarstjórn kýs sér borgarstjóra, sem er framkvæmdastjóri borgarinnar.

Síðan 2014 hefur Dagur B. Eggertsson úr Samfylkingu verið borgarstjóri. Eftir kosningarnar 2022 mynduðu Samfylkingin, Framsóknarflokkurinn, Píratar og Viðreisn meirihluta í borgarstjórn. Samkvæmt meirihlutasáttmálanum mun Dagur B. Eggertsson sitja sem borgarstjóri til ársloka 2023 en þá muni Einar Þorsteinsson taka við sem borgarstjóri það sem eftir lifir kjörtímabilsins.

Ráð og nefndir
Borgarráð er framkvæmdastjórn borgarinnar. Þar sitja sjö borgarfulltrúar kosnir af borgarstjórn og sjö til vara, ásamt borgarstjóra. Önnur ráð borgarinnar skipuð kjörnum fulltrúum (árið 2022) eru mannréttinda- og ofbeldisvarnarráð, menningar-, íþrótta- og tómstundaráð, skóla- og frístundaráð, velferðarráð, umhverfis- og skipulagsráð og stafrænt ráð.

Meðan nefnda borgarinnar eru almannavarnanefnd, barnaverndarnefnd, fjölmenningarráð og öldungaráð.

Borgin skipar fulltrúa í stjórnir fyrirtækja sem eru í hennar eigu að hluta eða heild: Brú lífeyrissjóðs, Faxaflóahafna, Orkuveitu Reykjavíkur, Strætó, Sorpu, Slökkvilið Höfuðborgarsvæðisins, Malbikunarstöðvarinnar Höfða, Félagsbústaða og Betri samgangna.

Svið 
Starfsemi borgarinnar skiptist á átta fagsvið; íþrótta- og tómstundasvið, skóla- og frístundasvið, menningar- og ferðamálasvið, velferðarsvið, mannauðs- og starfsumhverfissvið, fjármála- og áhættustýringarsvið og þjónustu- og nýsköpunarsvið.

Hverfaskipting 

Samkvæmt samþykkt borgarráðs Reykjavíkur frá júní 2003 skiptist Reykjavík í tíu hverfi, hvert með sínu hverfisráði. Þau eru (með tilheyrandi hverfahlutum):

Samgöngur 

Einkabíllinn er algengur samgöngumáti í Reykjavík sem og leigubílar. Strætisvagnar Strætó bs. ganga um allan bæinn og tengja út fyrir borgarmörkin til Akraness, Borgarfjarðar, Akureyrar og víðar. Á undanförnum árum hafa fleiri og fleiri hjólreiðastígar verið lagðir til þess að gera hjólreiðar að raunhæfari samgöngumáta. Oft hefur verið rætt um að koma upp skilvirkari almenningssamgöngum á höfuðborgarsvæðinu. Meðal þess sem stungið hefur verið upp á síðustu ár eru Léttlestakerfi höfuðborgarsvæðisins og Borgarlína. Eitt af því sem stendur í vegi fyrir slíkum áformum er hvað svæðið er í raun dreifbýlt.

Helsti innanlandsflugvöllur Íslands, Reykjavíkurflugvöllur, er í Vatnsmýri í Reykjavík. Skiptar skoðanir eru um hvort færa eigi hann annað. Þann 17. mars 2001 var haldin atkvæðagreiðsla meðal borgarbúa þar sem naumur meirihluti var fyrir því að flytja flugvöllinn burt. Hins vegar tóku aðeins 37% þátt þannig að kosningin var ekki bindandi.

Menning

Söfn
Í Reykjavík eru flest söfn á Íslandi. Elsta listasafnið er Listasafn Einars Jónssonar. Í borginni er einnig að finna Listasafn Íslands og Listasafn Reykjavíkur sem hefur aðstöðu bæði í miðbæ Reykjavíkur og við Miklatún. Listasafn Ásmundar Sveinssonar tilheyrir einnig Listasafni Reykjavíkur. Borgarbókasafn Reykjavíkur er einnig að finna í miðbænum og mörg útibú eru í hverfum borgarinnar.

Þjóðminjasafn Íslands er nærri miðbænum við Háskóla Íslands. Borgarsögusafn rekur meðal annars Sjóminjasafnið í Reykjavík og Árbæjarsafn þar sem hægt er að skoða gömul hús sem þangað hafa verið færð og torfbæinn Árbæ sem safnið dregur nafn sitt af, en hann hefur verið þar frá upphafi. Reðursafnið hefur verið vinsælt hjá ferðamönnum.

Hátíðir
Listahátíð í Reykjavík er gamalgróin hátíð sem rekja má til 1970. Hinsegin dagar hafa verið haldnir í ágúst frá 1999. Menningarnótt hefur verið frá aldamótum 2000. Jazzhátíð Reykjavíkur á rætur að rekja til Norrænna útvarpsjazzdaga í maí 1990 og Innipúkinn hefur verið haldin um verslunarmannahelgi frá því árið 2001 (að undanskildum árunum 2020 og 2021 þegar hátíðin var felld niður vegna COVID-19). Aðrar tónlistarhátíðir eru t.d. Iceland Airwaves um haustið. Hátíðir í júní eru Sjómannadagurinn og 17. júní.

Skipulagsmál 
Í Reykjavík er í gildi aðalskipulag fyrir tímabilið 2010-2030 sem samþykkt var árið 2013. Vinna við endurskoðun aðalskipulagsins hófst árið 2007 og hefur Haraldur Sigurðsson skipulagsfræðingur haft umsjón með endurskoðun og breytingum aðalskipulagsins. Sviðsstjóri Umhverfis- og skipulagssviðs við endurskoðun var Ólöf Örvarsdóttir. Formaður umhverfis- og skipulagsráðs við samþykkt áætlunarinnar var Páll Hjaltason arkitekt og fullltrúi Besta flokksins í Borgarstjórn. Aðalskipulag Reykjavíkur 2010-2030 (AR 2010-30) markaði breytingar á áherslum í skipulagi borgarinnar með aukinni áherslu á þéttingu byggðar í stað uppbyggingar nýrra hverfa utan marka byggðar.

Systraborgir/Vinabæir
Reykjavík viðheldur vinabæjatengslum við eftirfarandi borgir:

 Bakú, Aserbaísjan
 Karakas, Venesúela
 Kaupmannahöfn, Danmörku
 Helsinki, Finnlandi
 Kingston upon Hull, Bretlandi
 La Paz, Bólivíu
 Mexíkóborg, Mexíkó
 Lvív, Úkraínu
 Nuuk, Grænlandi
 Ósló, Noregi
 Seattle, Bandaríkjunum (frá 1986)
 Stokkhólm, Svíþjóð
 Strumitsa, Norður-Makedónía
 Þórshöfn, Færeyjum
 Vilníus, Litháen
 Winnipeg, Kanada
 Wrocław, Póllandi
 Zevenaar, Hollandi

Í júlí árið 2013 lagði Jón Gnarr borgarstjóri til að samstarfssamningur Reykjavíkur og Moskvu yrði endurskoðaður vegna lagasetninga sem beindust gegn mál­efn­um sam­kyn­hneigðra, tví­kyn­hneigðra og trans­fólks í Rússlandi. Lvív í Úkraínu kom í stað Moskvu árið 2023.

Tilvísanir

Tenglar 

 Reykjavik.is, opinber vefur Reykjavíkurborgar
 Saga Reykjavíkur á vef Árbæjarsafnsins
 Reykjavík - Ljósmyndavefur islandsmynda.is
 Ljósmyndablogg af Reykjavík 
 Upplýsingavefur fyrir ferðamenn á leið til Reykjavíkur 
 Alfræði Reykjavíkur; Skrá um reykvísk fyrirbæri í stafrófsröð 
 Reykjavík - upphaf höfuðstaðar; Lýður Björnsson, Skírnir janúar 1979, bls. 42–63.

Skipulag Reykjavíkur 
 Þáttaskil í byggingarsögu Reykjavíkur; grein í Lesbók Morgunblaðsins 1959
 Skipulag Reykjavíkur fyrr og síðar; grein í Lesbók Morgunblaðsins 1966
 Lesbók Morgunblaðsins; um Reykjavík og skipulag hennar; 1966
 Framtíðarsýn; grein í Lesbók Morgunblaðsins 1999
 Reykjavík árið 2000; grein í Lesbók Morgunblaðsins 1978
 Skipulag í eina öld; grein í Lesbók Morgunblaðsins 1997
 Þyrnirósasvefn í heila öld; grein í Lesbók Morgunblaðsins 1982
 Verður gamla Reykjavík reist á eiðinu í Viðey; grein í Lesbók Morgunblaðsins 1980
 Hverfi Reykjavíkur; 1. grein í Lesbók Morgunblaðsins 1929
 Hverfi Reykjavíkur; 2. grein í Lesbók Morgunblaðsins 1929
 Byggingarnefnd Reykjavíkur 100 ára; grein í Lesbók Morgunblaðsins 1940
 Vanþróunarsvipurinn á Miðbæ Reykjavíkur; grein í Lesbók Morgunblaðsins 1981

 
Aðsetur sýslumanna á Íslandi
Þéttbýlisstaðir Íslands
Höfuðborgir
Veðurathugunarstöðvar á Íslandi
Örnefni í Reykjavík
Landafræði Reykjavíkur
Svíþjóð (sænska: Sverige), formlegt heiti Konungsríkið Svíþjóð (sænska: Konungariket Sverige), er land í Norður-Evrópu og eitt Norðurlandanna. Landamæri liggja að Noregi til vesturs og Finnlandi til norðausturs. Landið tengist Danmörku með Eyrarsundsbrúnni yfir Eystrasaltið til austurs. Svíþjóð er fjölmennast Norðurlanda með 10 milljónir íbúa en er þó frekar strjálbýlt. Langflestir íbúanna búa í suðurhluta landsins.

Höfuðborg Svíþjóðar er Stokkhólmur. Aðrar stærri borgir landsins eru: Gautaborg, Málmey, Uppsalir, Linköping, Västerås, Örebro, Karlstad, Norrköping, Helsingjaborg, Jönköping, Gävle, Sundsvall og Umeå.

Barrskógar landsins eru nýttir í timbur- og pappírsgerð. Í norðurhluta landsins er mikil námuvinnsla; einkum er þar unninn járnmálmur en þar er einnig að finna ýmsa aðra málma. Aðaliðnaðarsvæðið er um mitt landið en landbúnaður einkennir mjög suðurhlutann.

Saga 
Fornleifar sýna að það landsvæði sem nú er Svíþjóð byggðist þegar á steinöld. Eftir því sem ísaldarjökullinn hopaði fylgdu hópar veiðimanna og safnara sem fluttu sig lengra norður meðfram strönd Eystrasaltsins.

Fornleifafræðingar hafa grafið upp marga stóra verslunarstaði sem styrkja þá kenningu að landsvæðið hafi verið fullbyggt þegar á bronsöld. 

Á níundu og tíundu öld stóð víkingamenning á stórum hluta þess svæðis sem nú er Svíþjóð. Einkum héldu sænskir víkingar í austurveg til Eystrasaltslandanna, Rússlands og allt suður til Svartahafs. Sænskumælandi íbúar settust að í suðurhluta Finnlands og einnig í Eistlandi. Á þessum tíma tók einnig sænskt ríki að myndast með þungamiðju í Uppsölum og náði það allt suður að Skáni, sem þá var hluti Danmerkur. 

Árið 1389 sameinuðust Danmörk, Noregur og Svíþjóð undir einum konungi. Kalmarsambandið var ekki pólitískt sambandsríki heldur konungssamband. Meirihluta 15. aldar reyndi Svíþjóð að hamla þeirri miðstýringu sem Danir vildu koma á í sambandinu undir dönskum kóngi. Svíþjóð sagði sig úr Kalmarsambandinu 1523 þegar Gústaf Eiríksson Vasa, síðar þekktur sem Gústaf I, endurreisti sænska konungdæmið.

Á 17. öld varð Svíþjóð eitt helsta stórveldi Evrópu eftir mikla sigra í Þrjátíu ára stríðinu. Þegar á leið 18. öld hvarf þessi staða þegar Rússland vann á í baráttunni um völdin við Eystrasalt.

Saga Svíþjóðar síðustu aldirnar heftur einkennst af friði. Síðasta stóra styrjöldin sem Svíþjóð tók þátt í var við Rússland 1809 þegar Finnland var innlimað í Rússneska keisaradæmið. Minniháttar skærur urðu þó við Noreg 1814. Þær enduðu með því að sænski krónprinsinn samþykkti norsku stjórnaskrána 17. maí sama ár og með því gengu Noregur og Svíþjóð í konungssamband. Þegar norska stórþingið samþykkti upplausn þessa sambands 1905 lá við stríði en það tókst að koma í veg fyrir það og þess í stað enduðu deilurnar með samningum.

Svíþjóð lýsti yfir hlutleysi í báðum heimsstyrjöldunum og hefur allt síðan haldið fast við þá stefnu að standa utan hernaðarbandalaga í því augnmiði að halda sig utan við væntanlegar styrjaldir.

Landfræði 
Svíþjóð liggur að Jótlandshafi, Noregi, Finnlandi og Eystrasalti. Lengsta lengd þess frá norðri til suðurs er 1.572 km og frá austri til vesturs 499 km. Um það bil 221.800 eyjar tilheyra Svíþjóð. Þær stærstu eru Gotland og Eyland sem báðar eru í Eystrasaltinu.

Meirihluti Svíþjóðar er flatur og hæðóttur, en Skandinavíufjöllin rísa í yfir 2.000 m hæð við landamærin að Noregi. Hæsti hnjúkurinn er Kebnekaise sem er 2.111 m yfir sjávarmáli. 28 þjóðgarðar eru dreifðir um landið. Þeir stærstu eru í norðvesturhluta landsins.

Suður- og Mið-Svíþjóð (Gautland og Svealand) ná aðeins yfir tvo fimmtu hluta landsins en Norður-Svíþjóð (Norrland) nær yfir þrjá fimmtu hluta landsins. Syðsti oddur landsins er héraðið Skánn. Héruð í Svíþjóð eru 25.

Gróður og dýralíf
Um helmingur landsins er skógi vaxinn (aðallega greni og furu). Í suðurhluta landsins eru einnig eikar– og beykiskógar. 

Alls eru 65 tegundir landspendýra í Svíþjóð og er engin þeirra einlend í landinu. Af spendýrategundum má nefna elg, rádýr, rauðhjört, ýmsar tegundir nagdýra svo sem rauðíkorna, mýs, læmingja og bifur, kanínur og héra. 

Þrjár tegundir spendýra eru taldar í mikilli útrýmingarhættu í landinu. Tvær þessara tegunda eru leðurblökur og þriðja tegundin í mikilli útrýmingarhættu er úlfurinn.
Tæplega 260 tegundir fugla verpa að staðaldri í Svíþjóð.
Alls hafa fundist sjö tegundir skriðdýra í Svíþjóð, þar af þrjár tegundir snáka. Þrátt fyrir kalda veðráttu hluta árs eru 13 tegundir froskdýra í Svíþjóð.

Stjórnmál 
Svíþjóð hefur verið konungdæmi í hátt í þúsund ár. Konungur hefur stærstan hluta þessa tíma deilt löggjöf með þinginu (á sænsku: Riksdag). Þingið hefur hins vegar haft mismikil völd gegnum tíðina. Frá endurreisn konungdæmisins 1523 var lagasetningu og stjórn ríkisins skipt milli konungs og stéttarþings aðalsmanna. Árið 1680 gerðist sænski konungurinn hins vegar einvaldur.

Eftir tap Svía í Norðurlandaófriðinum mikla hófst það sem nefnt er frelsistíminn frá 1719. Honum fylgdu þrjár stjórnarskrárbreytingar, 1772, 1789 og 1809, sem allar styrktu vald borgara gagnvart konungi. Þingræði var komið á 1917 þegar Gústaf 5. sætti sig við að skipa ríkisstjórn í samræmi við valdahlutföll á þingi, eftir langa baráttu. Almennum kosningarétti var komið á 1918 – 1921. Með nýrri stjórnaskrá 1975 var allt vald konungs afnumið. Táknrænu embætti konungs var haldið en án nokkurs valds.

Í upphafi 20. aldar mótaðist það flokkakerfi sem að miklu leyti hefur einkennt sænsk stjórnmál síðan. Sænski jafnaðarmannaflokkurinn hefur verið langstærsti stjórnmálaflokkurinn allar götur frá öðrum áratug 20. aldar og hefur setið í stjórn meira og minna samfleytt í yfir sjötíu ár. Á þingi sitja nú fulltrúar sjö flokka sem skiptast í tvær fylkingar, vinstri og hægri. Til vinstrifylkingarinnar teljast sænski jafnaðarmannaflokkurinn (Socialdemokraterna), sænski vinstriflokkurinn (Vänsterpartiet), sænski umhverfisflokkurinn (Miljöpartiet). Til hægrifylkingarinnar teljast sænski hægriflokkurinn (Moderaterna), sænski þjóðarflokkurinn (Folkpartiet) (frjálslyndur miðjuflokkur), sænski miðflokkurinn (Centerpartiet) og kristilegir demókratar (Kristdemokraterna) og síðan Svíþjóðardemókratar (Sverigedemokraterna) lengst til hægri.

Stjórnsýslueiningar

Efnahagslíf 

Svíþjóð er tólfta ríkasta land heims mælt í vergri landsframleiðslu á mann og íbúar búa við mikil lífsgæði. Svíþjóð er með blandað hagkerfi. Helstu auðlindir landsins eru timbur, vatnsafl og járngrýti. Hagkerfi landsins leggur mikla áherslu á útflutning og alþjóðaviðskipti. Verkfræðigeirinn stendur undir helmingi af útflutningi, en fjarskiptageirinn, bílaiðnaður og lyfjafyrirtæki eru líka mikilvæg. Svíþjóð er níundi stærsti vopnaframleiðandi heims. Landbúnaður stendur undir 2% af landsframleiðslu og atvinnu. Landið er með eina mestu útbreiðslu farsímaþjónustu og Internets í heimi.

Samningar verkalýðsfélaga ná yfir hátt hlutfall launþega í Svíþjóð. Þessi mikla útbreiðsla samninga hefur náðst þrátt fyrir skort á löggjöf og endurspeglar styrk verkalýðsfélaga á sænskum vinnumarkaði. Þegar Ghent-kerfinu í Svíþjóð var breytt árið 2007, sem leiddi til hærri greiðslna í atvinnuleysissjóði, dró úr aðild að verkalýðsfélögum.

Árið 2010 var Gini-stuðull Svíþjóðar sá þriðji lægsti meðal þróaðra ríkja. Hann var þá 0,25, eilítið hærri en í Japan og Danmörku, sem bendir til mikils tekjujöfnuðar. Eignaójöfnuður var hins vegar sá annar hæsti í þróuðu ríki, og yfir meðaltali Evrópu og Norður-Ameríku, sem bendir til lítils eignajöfnuðar. Gini-stuðullinn er mjög ólíkur innan ólíkra héraða og sveitarfélaga í Svíþjóð. Daneryd, utan við Stokkhólm, hefur hæsta Gini-stuðul Svíþjóðar, eða 0,55, meðan Hofors við Gävle er með þann lægsta, eða 0,25. Í kringum Stokkhólm og Skán, tvö þéttbýlustu svæði Svíþjóðar, er Gini-stuðull tekna á milli 0,35 og 0,55.

Sænska hagkerfið einkennist af stórum, þekkingarfrekum og útflutningshneigðum iðnaði; stækkandi en tiltölulega litlum viðskiptaþjónustugeira, og hlutfallslega stórum opinberum þjónustugeira. Stórfyrirtæki, sérstaklega í iðnaði og þjónustu, einkenna efnahagslíf Svíþjóðar. Hátækni- og meðalhátækniiðnaður stendur undir 9,9% af landsframleiðslu.

20 stærstu fyrirtæki Svíþjóðar miðað við veltu árið 2007 voru Volvo, Ericsson, Vattenfall, Skanska, Sony Ericsson Mobile Communications AB, Svenska Cellulosa Aktiebolaget, Electrolux, Volvo Personvagnar, TeliaSonera, Sandvik, Scania, ICA, Hennes & Mauritz, IKEA, Nordea, Preem, Atlas Copco, Securitas, Nordstjernan og SKF. Mikill meirihluti sænskra iðnfyrirtækja er í einkaeigu, ólíkt mörgum iðnvæddum vestrænum ríkjum.

Talið er að 4,5 milljónir Svía séu á vinnumarkaði og um þriðjungur vinnandi fólks hefur lokið háskólaprófi. Landsframleiðsla á vinnustund var sú níunda hæsta í heimi í Svíþjóð árið 2006, eða 31 dalur, miðað við 22 dali á Spáni og 35 dali í Bandaríkjunum. Landsframleiðsla á vinnustund vex um 2,5% á ári í öllu hagkerfinu og viðskiptajafnaður framleiðnivöxtur er 2%. Samkvæmt OECD hefur afnám regluverks, hnattvæðing og vöxtur tæknigeirans verið helstu drifkraftar aukinnar framleiðni. Svíþjóð stendur fremst allra landa hvað varðar einkarekna lífeyrissjóði og vandamál við fjármögnun lífeyris eru tiltölulega lítil miðað við mörg Vestur-Evrópuríki. Árið 2014 var ákveðið að prófa sex tíma vinnudag í Svíþjóð á óbreyttum launum, með þátttöku starfsfólks sveitarfélagsins Gautaborgar. Með þessu leitast sænska ríkið við að draga úr kostnaði vegna veikindaleyfa og auka afkastagetu.

Þegar skattafleygurinn hefur verið dregið frá heldur dæmigerður sænskur verkamaður eftir 40% af launum sínum. Skattar sem hlutfall af vergri landsframleiðslu náðu hámarki, 52,3%, árið 1990. Sem liður í að takast á við fasteigna- og bankakreppu það ár réðist ríkisstjórnin í umbætur á skattkerfinu, lækkaði skattahlutfall og víkkaði út skattheimtuna. Frá 1990 hefur skattahlutfallið lækkað miðað við landsframleiðslu og skattahlutfall fólks með mestar tekjur hefur lækkað mest. Árið 2010 voru skattar 45,8% af vergri landsframleiðslu, sem var annað hæsta hlutfallið innan OECD, og næstum tvöfalt hærra hlutfall en í Suður-Kóreu. Þriðjungur vinnandi fólks í Svíþjóð er í störfum sem fjármögnuð eru með sköttum, sem er umtalsvert hærra hlutfall en í öðrum löndum. Síðan umbæturnar voru gerðar hefur hagvöxtur verið mikill, sérstaklega í iðnaði.

Samkvæmt World Economic Forum var Svíþjóð með fjórða samkeppnishæfasta hagkerfi heims 2012-2013. Svíþjóð var í efsta sæti Global Green Economy Index (GGEI) árið 2014 og í 4. sæti á lista IMD-viðskiptaskólans yfir lönd eftir samkeppnishæfni 2013. Samkvæmt bókinni The Flight of the Creative Class eftir bandaríska hagfræðinginn Richard Florida, er talið að Svíþjóð búi yfir bestu aðstæðum heims fyrir skapandi greinar og muni virka sem segull fyrir einbeitt starfsfólk. Röðun bókarinnar byggist á þáttum eins og hæfileikum, tækni og umburðarlyndi.

Svíþjóð er með sinn eigin gjaldmiðil, sænska krónu (SEK), eftir að Svíar höfnuðu upptöku evru í þjóðaratkvæðagreiðslu. Seðlabanki Svíþjóðar var stofnaður árið 1668 og er því elsti seðlabanki heims. Bankinn leggur áherslu á verðstöðugleika með 2% verðbólgumarkmið. Samkvæmt könnun OECD frá 2007 hefur meðalverðbólga í Svíþjóð verið með því lægsta sem gerist meðal Evrópuríkja frá miðjum 10. áratug 20. aldar, aðallega vegna afnáms regluverks og snöggra viðbragða við hnattvæðingu.

Helstu viðskiptalönd Svíþjóðar eru Þýskaland, Bandaríkin, Noregur, Bretland, Danmörk og Finnland.

Afnám regluverks á 9. áratugnum hafði neikvæð áhrif á fasteignamarkaðinn, leiddi til eignabólu og hruns snemma á 10. áratugnum. Fasteignaverð lækkaði um 2/3 sem varð til þess að sænska ríkisstjórnin varð að taka yfir tvo sænska banka. Á næstu tveimur áratugum styrktist fasteignamarkaðurinn. Árið 2014 vöruðu hagfræðingar og Alþjóðagjaldeyrissjóðurinn við ört hækkandi fasteignaverði og versnandi skuldastöðu heimilanna. Hlutfall skulda af tekjum óx um 170%. AGS mælti með umbótum í byggðaskipulagi og öðrum leiðum til að auka framboð á húsnæði, þar sem eftirspurnin var meiri sem þrýsti upp fasteignaverði. Í ágúst 2014 voru 40% fasteignalána vaxtalán, en önnur lán greiddu það lítið af höfuðstólnum að full greiðsla hefði tekið meira en 100 ár.

Íbúar

Trúarbrögð
Sænska kirkjan er fjölmennasta trúfélagið en hún var þjóðkirkja til ársins 2000. 52.8% Svía eru meðlimir hennar. Þó sækja aðeins um 2% kirkju reglulega. Um 5% eru múslimar og 2% kaþólskir. Í Svíþjóð er fjöldi trúlausra.

Menning 

Margir Svíar líta svo á að tengsl við náttúruna og áhugi á útivist sé eitt af helstu einkennum sænskrar menningar. Sérstök sænsk menning þróaðist á 19. öld út frá ólíkri menningu landshluta og þjóðflokka, sem sumir hverjir höfðu aðeins tilheyrt Svíþjóð um stutt skeið og höfðu sínar eigin mállýskur og alþýðuhefðir. Sumar af þessum staðbundnu hefðum voru teknar upp sem sænsk þjóðmenning, eins og Dalahestar, skíðaíþróttin og bálkestir á Valborgarmessu. Dalarna hafa lengi verið álitnir kjarnasvæði sænskra alþýðuhefða.

Sænsk menning hefur verið þekkt fyrir áherslu á jafnrétti og jöfnuð (meðal annars í gegnum Jantelögin og arfbótastefnu á 20. öld), sterka hefð fyrir borgararéttindum og frjálslyndi í hjúskaparmálum. Sænska þjóðarheimilið var einkenni á stefnu sósíaldemókrata í velferðarmálum lengst af á 20. öld, undir áhrifum frá kenningum hagfræðingsins Gunnar Myrdal, þar sem allir nytu aðstoðar og umhyggju, óháð efnahag eða uppruna. Samkvæmt hugmyndinni um þjóðarheimilið átti ríkið að tryggja öllum íbúum sambærileg grunnlífsgæði með gjaldfrjálsri menntun og heilsugæslu. Hugmyndinni um þjóðarheimilið var stillt upp sem „þriðju leið“ milli kommúnisma og kapítalisma.

Á 7. áratugnum reyndi Svíþjóð að seilast til áhrifa á alþjóðavettvangi út frá hugmyndinni um „siðferðilega risaveldið“. Sænsk stjórnvöld reyndu að miðla málum í ýmsum deilumálum risaveldanna á tímum kalda stríðsins og kynntu landið sem hlutlausan vettvang fyrir ráðstefnur alþjóðastofnana. Á sama tíma var Svíþjóð leiðandi í kynlífsbyltingunni og sænskar kvikmyndir sem fjölluðu um kynlíf á opinskáan hátt, eins og Forvitin gul, vöktu athygli um allan heim. Gagnrýnendur uppnefndu þessi viðhorf „sænsku syndina“. Frjálslynd viðhorf til samkynhneigðar hafa líka verið talin einkenna sænskt samfélag.

Svíþjóð hefur lengi verið stórveldi í vísnasöng og dægurtónlist. Lög Carl Michael Bellman náðu miklum vinsældum um öll Norðurlönd á 18. og 19. öld, og sænski óperusöngvarinn Jussi Björling sló í gegn á alþjóðavísu á millistríðsárunum. Svíþjóð varð stórveldi í alþjóðlegri dægurtónlist eftir að hljómsveitin ABBA náði heimsfrægð á 8. áratug 20. aldar. Síðan þá hafa Svíar átt marga fræga lagahöfunda, danshöfunda, leikstjóra tónlistarmyndbanda og tónlistarframleiðendur.

Frægir sænskir rithöfundar eru meðal annars Astrid Lindgren, Selma Lagerlöf og leikskáldið August Strindberg. Þekktasti kvikmyndaleikstjóri Svíþjóðar er Ingmar Bergman. Leikkonurnar Greta Garbo og Ingrid Bergman eru þekktustu leikarar Svíþjóðar. Málarinn Anders Zorn náði alþjóðlegri frægð undir lok 19. aldar og Carl Larsson átti þátt í að skapa ímynd sænskrar alþýðumenningar í verkum sínum. Meðal þekktra sænskra vísindamanna eru Carl Linneus, Jöns Jacob Berzelius, Anders Celsius, Eva Ekeblad, Alfred Nobel, Ulf von Euler og Harry Nyquist.

Tilvísanir

Tenglar 
 Staðreyndir um Svíþjóð

Evrópulönd
Evrópusambandslönd
Norðurlönd
Danmörk (danska: Danmark; ) er land í Evrópu sem ásamt Grænlandi og Færeyjum myndar Konungsríkið Danmörk. 

Danmörk samanstendur af Jótlandsskaga og 443 eyjum en af þeim eru 72 (2007) byggðar. Landið liggur að sjó að vestan, norðan og austan. Að vestan er Norðursjór, Skagerrak og Kattegat að norðvestan og norðaustan og Eystrasalt að austan, en að sunnan á Danmörk landamæri að Þýskalandi við suðurenda Jótlands. Jótland er skagi sem gengur til norðurs út úr Evrópuskaganum. Það er stærsti hluti Danmerkur. Auk Jótlandsskagans er mikill fjöldi byggðra eyja sem eru í Eystrasalti. Stærstar eru Sjáland og Fjón. Helstu borgir eru Kaupmannahöfn á Sjálandi; Óðinsvé á Fjóni; Árósar, Álaborg, Esbjerg, Randers, Kolding, Horsens og Vejle á Jótlandi.

Danmörk var áður mun víðáttumeira ríki en það er í dag. Bæði átti það miklar lendur austan Eyrarsunds, Skán, Halland og Blekinge og einnig bæði héruðin Slésvík og Holtsetaland og náðu landamærin suður fyrir Hamborg þegar veldið var sem mest. Danska konungsættin er elsta ríkjandi konungsætt í heimi. Á nítjándu öld gekk Noregur úr konungssambandi við Danmörku og var þá um tíma undir sænska konunginum. Á 20. öld fékk svo Ísland sjálfstæði frá Dönum, en Færeyjar og Grænland eru enn í konungssambandi við Danmörku þó að bæði löndin hafi fengið heimastjórn.

Heiti 

Mikið er deilt um orðsifjar „Danmerkur“, sambandið milli Dana og Danmerkur og sameiningu Danmerkur í eina þjóð. Deilurnar snúast um forskeytið „Dan“ og hvort það eigi við ættflokkinn Danir eða konunginn Dan, og merkingu viðskeytisins „-mörk“. Oftast er forskeytið talið eiga rætur að rekja til orðs sem þýðir „flatt land“, tengt þýska orðinu Tenne „þreskigólf“, enska den „ hellir“ og sanskrít dhánuṣ- (धनुस्; „ eyðimörk“). Viðskeytið „-mörk“ er talið eiga við skóga í Suður-Slésvík, kannski svipað nöfnunum Finnmörk, Heiðmörk, Þelamörk og Þéttmerski. Í fornnorrænu var nafnið stafað Danmǫrk.

Fyrsta þekkta notkun orðins „Danmörk“ í Danmörku sjálfri er á Jalangurssteininum, sem eru rúnasteinar taldir hafa verið settir upp af Gormi gamla (um árið 955) og Haraldi blátönn (um árið 965). Orðið „Danmörk“ er notað á báðum steinunum, í þolfalli „tanmaurk“ ([danmɒrk]) á stóra steininum og í eignarfalli „tanmarkar“ ([danmarkaɽ]) á litla steininum. Íbúar Danmerkur eru kallaðir „tani“ ([danɪ]) eða „Danir“ á steinunum.

Saga

Fornsaga 
Búið hefur verið í Danmörku síðan um það bil 12.500 f.Kr. og eru sannindamerki um landbúnað frá 3600 f.Kr. Bronsöldin í Danmörku var frá 1800–600 f.Kr. og þá voru margir haugar orpnir. Í þeim hafa fundist lúðrar og Sólvagninn. Fyrstu Danir komu til landsins á rómversku járnöld (1–400 e.Kr.). Þá var verslun milli Rómaveldisins og ættflokka í Danmörku og rómverskir peningar hafa fundist þar. Ennfremur finnast sannindamerki um áhrif frá Keltum, meðal annars Gundestrup-potturinn.

Víkingaöld 

Frá 8. öld til 11. aldar voru Danir meðal þeirra sem þekktir voru sem Víkingar. Víkingar námu Ísland á 9. öld með viðkomu í Færeyjum. Frá Íslandi sigldu þeir til Grænlands og þaðan til Vínlands (líklega Nýfundnalands) og settust þar að. Víkingar voru snillingar í skipasmíðum og gerðu árásir á Bretlandi og Frakklandi. Þeir voru líka mjög lagnir í verslun og viðskiptum og sigldu siglingaleiðir frá Grænlandi til Konstantínusarborgar um rússneskar ár. Danskir víkingar voru mjög virkir á Bretlandi, Írlandi og í Frakklandi og settust að í sumum hlutum Englands og náðu þar völdum (þ.e. Danalög).

Landfræði
Danmörk á aðeins landamæri að Þýskalandi og er lengd landamæranna 140 km. Strandlengjan er 7 314 km. Hæsti punktur er Møllehøj, á mið-austur Jótlandi, 171 (170,86) metra hár. Flatarmál Danmerkur er 42 434 km2. Danmörk á ekki verulegt hafsvæði og bætist innan við þúsund ferkílómetrar við heildaryfirráðasvæði Danmerkur sé það tekið með í 43 094 km2. Stöðuvötn þekja 660 km2.

Stjórnmál

Í Danmörku er formlega þingbundin konungsstjórn. Drottning Danmerkur, Margrét 2., er þjóðhöfðingi sem fer formlega með framkvæmdavald og er forseti ríkisráðs Danmerkur. Eftir upptöku þingræðis í Danmörku er hlutverk þjóðhöfðingjans aðallega táknrænt eins og formleg skipun og uppsögn forsætisráðherra Danmerkur og annarra ráðherra í ríkisstjórn Danmerkur. Drottningin ber ekki sjálf ábyrgð á stjórnarathöfnum og persóna hennar er friðhelg.

Danmörk er í fimmta sæti í lýðræðisvísitölu Economist og í fyrsta sæti spillingarvísitölu Transparency International.

Stjórnvöld

Stjórnskipan í Danmörku byggist á stjórnarskrá Danmerkur sem var samin árið 1849. Til að breyta stjórnarskránni þarf hreinan meirihluta á tveimur þingum og síðan einfaldan meirihluta í þjóðaratkvæðagreiðslu með minnst 40% þátttöku. Henni hefur verið breytt fjórum sinnum, síðast árið 1953.

Þjóðþing Danmerkur (Folketinget) fer með löggjafarvald og situr í einni deild. Það er æðsti löggjafi landsins, getur sett lög um alla hluti og er óbundið af fyrri þingum. Til að lög öðlist gildi þarf að leggja þau fyrir ríkisráðið og þjóðhöfðingjann sem staðfestir þau með undirskrift sinni innan 30 daga.

Í Danmörku er þingbundin konungsstjórn og fulltrúalýðræði með almennum kosningarétti. Þingkosningar eru hlutfallskosningar milli stjórnmálaflokka þar sem flokkar þurfa minnst 2% atkvæða til að koma að manni. Á þinginu eru 175 þingmenn auk fjögurra frá Grænlandi og Færeyjum. Þingkosningar eru haldnar á fjögurra ára fresti hið minnsta en forsætisráðherra getur óskað eftir því að þjóðhöfðingi boði til kosninga áður en kjörtímabili lýkur. Þingið getur neytt forsætisráðherra til að segja af sér með því að samþykkja vantraust á hann.

Framkvæmdavaldið er formlega í höndum drottningar, en forsætisráðherra og aðrir ráðherrar fara með það fyrir hennar hönd. Forsætisráðherra er skipaður sá sem getur aflað meirihluta í þinginu og er venjulega formaður stærsta stjórnmálaflokksins eða leiðtogi stærsta flokkabandalagsins. Oftast er ríkisstjórn Danmerkur samsteypustjórn og oft líka minnihlutastjórn sem reiðir sig á stuðning minni flokka utan ríkisstjórnar til að ná meirihluta í einstökum málum. 

Frá þingkosningum 2019 hefur Mette Frederiksen verið forsætisráðherra í eins flokks minnihlutastjórn Jafnaðarmannaflokksins með stuðningi annarra vinstri- og miðjuflokka.

Dómsvald
Í Danmörku gildir rómverskur réttur sem skiptist milli dómstóla á sviði einkaréttar og stjórnsýsluréttar. Dómskerfi landanna sem mynda konungsríkið er aðskilið en hægt er að skjóta málum frá Færeyjum og Grænlandi til hæstaréttar Danmerkur sem er æðsta dómsvald í Danmörku.

Greinar 62 og 64 í stjórnarskránni kveða á um sjálfstæði dómstóla frá ríkisstjórn og þingi.

Alþjóðatengsl og her

Alþjóðatengsl Danmerkur mótast að miklu leyti af aðild landsins að Evrópusambandinu sem Danmörk gekk í árið 1973. Danmörk hefur sjö sinnum farið með formennsku í Evrópuráðinu, síðast árið 2012. Danmörk batt enda á hlutleysi landsins sem hafði verið hornsteinn utanríkisstefnunnar í tvær aldir eftir Síðari heimsstyrjöld þegar landið var hernumið af Þjóðverjum. Danmörk varð þannig stofnaðili að Atlantshafsbandalaginu 1949. Danmörk rekur virka utanríkisstefnu með áherslu á mannréttindi og lýðræði. Á síðari árum hafa Grænland og Færeyjar í auknum mæli tekið sjálfstæðar ákvarðanir í utanríkismálum, meðal annars í tengslum við fiskveiðar, hvalveiðar og Evrópumál. Færeyjar og Grænland eru hvorki aðilar að Evrópusambandinu né Schengen-svæðinu. 

Her Danmerkur (Forsvaret) hefur á að skipa um 33.000 manna liði á friðartímum sem skiptast milli landhers, flota og flughers. Drottningin er yfirmaður heraflans. 

Danska neyðarþjónustan hefur á að skipa um 2.000 manns og um 4.000 starfa í sérhæfðum deildum eins og dönsku landvarnasveitinni, rannsóknarþjónustunni og leyniþjónustunni. Að auki eru um 55.000 sjálfboðaliðar í danska heimavarnaliðinu. Danmörk hefur verið virkur þátttakandi í alþjóðlegum friðargæslusveitum, þar á meðal í Kosóvó, Líbanon og Afganistan. Um 450 danskir hermenn voru í Írak frá 2003 til 2007. Danmörk hefur haft umsjón með aðstoð Atlantshafsbandalagsins við Eystrasaltslöndin.

Stjórnsýslueiningar
 

Danmörk skiptist í fimm héruð. Héruðin skiptast enn fremur í tíu landshluta (kjördæmi) í þingkosningum. Norður-Jótland er eina héraðið sem er óskipt. Tölfræðistofnun Danmerkur skiptir landinu í ellefu landshluta. Höfuðborgarsvæðið, Hovedstaden, skiptist í fjóra landshluta og þar af er eyjan Borgundarhólmur einn en hinir þrír á Stór-Kaupmannahafnarsvæðinu.

Í Danmörku eru 98 sveitarfélög. Austasta land Danmerkur, eyjan Ertholmene, tilheyrir hvorki héraði né sveitarfélagi og heyrir undir danska varnarmálaráðuneytið. 

Héruðin voru stofnuð við sveitarstjórnarumbæturnar árið 2007 og tóku við af sextán ömtum. Á sama tíma var sveitarfélögum fækkað úr 270. Nú er íbúafjöldi sveitarfélaga að jafnaði meiri en 20.000 með nokkrum undantekningum. Sveitarstjórnir og héraðsráð eru kosin í beinum kosningum á fjögurra ára fresti. Síðustu sveitarstjórnarkosningar í Danmörku voru haldnar árið 2013. Sveitarfélögin eru grunnstjórnsýslueining í héraði og jafngilda löggæsluumdæmum, héraðsdómsumdæmum og kjördæmum í sveitarstjórnarkosningum. 

Í héraðsráðum sitja 41 fulltrúi kjörnir til fjögurra ára í senn. Yfir héraðsráðinu er héraðsráðsformaður sem ráðið kýs sér. Héraðsráðin fara með heilbrigðisþjónustu, félagsþjónustu og atvinnuþróun, en ólíkt ömtunum innheimta þau ekki skatta. Heilsugæslan er að mestu fjármögnuð með sérstöku 8% heilbrigðisframlagi og fjármunum frá ríkinu og sveitarfélögum. Önnur mál sem ömtin báru ábyrgð á voru flutt til hinna stækkuðu sveitarfélaga. 

Héruðin eru mjög misfjölmenn. Höfuðborgarsvæðið er þannig meira en þrisvar sinnum fjölmennara en Norður-Jótland. Meðan ömtin voru við lýði höfðu sum sveitarfélög á höfuðborgarsvæðinu, eins og Kaupmannahöfn og Frederiksberg, fengið sömu stöðu og ömtin.

Grænland og Færeyjar
Konungsríkið Danmörk er eitt óskipt ríki sem nær yfir Færeyjar og Grænland, auk Danmerkur. Þetta eru tvö lönd í Norður-Atlantshafi með heimastjórn í eigin málum þótt danska ríkið fari að mestu leyti með utanríkis- og varnarmál. Þau hafa því eigin þing og ríkisstjórn, en auk þess tvo fulltrúa hvort á danska þinginu. Ríkisumboðsmenn eru fulltrúar danska ríkisins á lögþingi Færeyja og grænlenska þinginu. Grænlendingar eru auk þess skilgreindir sem sérstök frumbyggjaþjóð með aukinn sjálfsákvörðunarrétt.

Efnahagslíf 

Danmörk býr við þróað blandað hagkerfi og telst vera hátekjuland samkvæmt Heimsbankanum. Árið 2017 var Danmörk í 16. sæti á lista yfir lönd eftir þjóðartekjum á mann kaupmáttarjafnað og í 10. sæti að nafnvirði. Danmörk er með hæstu löndum á vísitölu um viðskiptafrelsi. Hagkerfi Danmerkur er það 10. samkeppnishæfasta í heimi og það 6. samkeppnishæfasta í Evrópu, samkvæmt World Economic Forum árið 2018.

Danmörk er með fjórða hæsta hlutfall háskólamenntaðra í heimi. Landið situr í efsta sæti hvað varðar réttindi verkafólks. Landsframleiðsla á vinnustund var sú 13. hæsta í heimi árið 2009. Tekjuójöfnuður í Danmörku er nálægt meðaltali OECD-ríkja, en eftir skatta og opinbera styrki er hann umtalsvert lægri. Samkvæmt Eurostat er Gini-stuðull Danmerkur sá 7. lægsti í Evrópu árið 2017.
Samkvæmt Alþjóðagjaldeyrissjóðnum eru lágmarkslaun í Danmörku þau hæstu í heimi. Í Danmörku eru engin lög um lágmarkslaun, þannig að þetta stafar af öflugum verkalýðsfélögum. Sem dæmi má nefna að vegna samninga verkalýðsfélagsins Fagligt Fælles Forbund og atvinnurekendasamtakanna Horesta, hefur starfsfólk hjá McDonald's og öðrum skyndibitakeðjum í Danmörku 20 dollara á tímann, yfir helmingi meira en starfsfélagar þeirra fá í Bandaríkjunum, auk þess að fá greidd sumarfrí, foreldraorlof og lífeyri. Aðild að verkalýðsfélögum í Danmörku var 68% árið 2015.

Danmörk á hlutfallslega mikið ræktanlegt land og efnahagur landsins byggðist áður fyrr aðallega á landbúnaði. Frá 1945 hafa iðnaður og þjónusta vaxið hratt. Árið 2017 stóð þjónustugeirinn undir 75% af vergri landsframleiðslu, framleiðsluiðnaður var um 15% og landbúnaður innan við 2%. Helstu iðngreinar eru framleiðsla á vindhverflum, lyfjaframleiðsla, framleiðsla á lækningatækjum, vélar og flutningstæki, matvælavinnsla og byggingariðnaður. Um 60% af útflutningsverðmæti er vegna útflutningsvara, en 40% er vegna þjónustuútflutnings, aðallega skipaflutninga. Helstu útflutningsvörur Danmerkur eru vindhverflar, lyf, vélar og tæki, kjöt og kjötvörur, mjólkurvörur, fiskur, húsgögn og aðrar hönnunarvörur. Danmörk flytur meira út en inn af mat og orku og hefur í mörg ár búið við jákvæðan greiðslujöfnuð þannig að landið á meira útistandandi en það skuldar. Þann 1. júlí 2018 jafngilti staða erlendra eigna 64,6% af vergri landsframleiðslu.

Danmörk er hluti af innri markaði Evrópusambandsins með 508 milljón neytendur. Viðskiptalöggjöfin er að hluta bundin samningum milli aðila sambandsins og löggjöf þess. Danskur almenningur styður almennt frjáls viðskipti; í könnun frá 2016 sögðust 57% svarenda telja að hnattvæðing væri tækifæri, meðan 18% litu á hana sem ógnun. 70% af viðskiptum landsins eru innan Evrópusambandsins. Stærstu viðskiptalönd Danmerkur árið 2017 voru Þýskaland, Svíþjóð, Bretland og Bandaríkin.

Dönsk króna (DKK) er gjaldmiðill í Danmörku. Hún er fest við evru á genginu 7,46 krónur á evru, í gegnum gengissamstarf Evrópu. Þrátt fyrir að Danir hafi hafnað upptöku evrunnar í þjóðaratkvæðagreiðslu árið 2000 fylgir Danmörk stefnu Efnahags- og myntbandalags Evrópu og uppfyllir kröfur fyrir upptöku evrunnar. Í maí 2018 sögðust 29% svarenda í Danmörku í könnun frá Eurobarometer vera hlynnt myntbandalaginu og evrunni, meðan 65% voru á móti því.

Stærstu fyrirtæki Danmerkur miðað við veltu eru: A.P. Møller-Mærsk (skipaflutningar), Novo Nordisk (lyfjaframleiðandi), ISS A/S (eignaumsýsla), Vestas (vindmyllur), Arla Foods (mjólkurvörur), DSV (flutningar), Carlsberg Group (bjór), Salling Group (smásala), Ørsted A/S (orkufyrirtæki), Danske Bank (fjármálafyrirtæki).

Íbúar

Trúarbrögð

Yfir 72% íbúa Danmerkur eru skráðir í dönsku þjóðkirkjuna sem er lútersk-evangelísk þjóðkirkja. Þrátt fyrir þennan mikla fjölda eru aðeins um 3% sem mæta reglulega í messur. Í stjórnarskrá Danmerkur er kveðið á um trúfrelsi en einn meðlimur dönsku konungsfjölskyldunnar verður að vera meðlimur þjóðkirkjunnar. 

Árið 1682 fengu þrjú trúfélög leyfi til að starfa utan þjóðkirkjunnar: kaþólska kirkjan, danska fríkirkjan og gyðingar. Upphaflega var samt ólöglegt að snúast til þessara trúarbragða. Fram á 8. áratug 20. aldar fengu trúfélög opinbera viðurkenningu en síðan þá er engin þörf á slíku og hægt er að fá leyfi til að framkvæma giftingar og aðrar athafnir án formlegrar viðurkenningar.

Múslimar eru rétt um 3% íbúa Danmerkur og eru fjölmennasti minnihlutatrúarhópur landsins. Árið 2009 voru nítján trúfélög múslima skráð í Danmörku. Samkvæmt tölum danska utanríkisráðuneytisins eru íbúar sem hafa önnur trúarbrögð um 2% íbúa landsins.

Menning

Íþróttir

Danir hafa náð langt á alþjóðavísu í fjölda íþróttagreina. Knattspyrna er langvinsælasta íþróttin í Danmörku og er danska úrvalsdeildin efsta deildin. Þekktustu knattspyrnumenn Danmerkur eru Allan Simonsen, Peter Schmeichel og Michael Laudrup. Handbolti hefur vaxið að vinsældum síðustu áratugi og danska karlalandsliðið í handknattleik hefur unnið flest verðlaun allra liða í Evrópumóti karla í handbolta. Danska kvennalandsliðið í handknattleik hefur sigrað Evrópumót kvenna í handbolta þrisvar og unnið alls til fimm verðlauna. 

Vatnaíþróttir eins og kappsiglingar, kappróður, kanó- og kajakróður, sund og stangveiði eru vinsælar íþróttagreinar í Danmörku. Paul Elvstrøm vann gullverðlaun í siglingum á fjórum Ólympíuleikum í röð. Danmörk er mikið hjólreiðaland og danski hjólreiðamaðurinn Bjarne Riis sigraði Tour de France árið 1996. Golf, tennis, badminton og íshokkí eru líka vinsælar greinar. Lene Køppen og Camilla Martin urðu heimsmeistarar í badminton 1977 og 1999. Danir hafa náð langt í speedway-mótorhjólakappakstri og unnið Speedway-heimsbikarinn nokkrum sinnum.

Á ólympíuleikunum í London 2012 unnu Danir til gullverðlauna í kappróðri og hjólreiðum karla og silfurverðlaun í siglingum, skotfimi karla, kappróðri kvenna og badminton karla.

Tilvísanir

Tenglar 
 Staðreyndir um Danmörku á Norden.org

 
Norðurlönd
Evrópa eða Norðurálfa er ein af sjö heimsálfum jarðarinnar. Frekar mætti kannski kalla álfuna menningarsvæði heldur en ákveðna staðháttafræðilega heild, sem leiðir til ágreinings um landamæri hennar. Evrópa er, sem heimsálfa, á miklum skaga vestur úr Asíu (Evrópuskaganum) og myndar með henni Evrasíu.

Landamæri Evrópu eru náttúruleg að mestu leyti. Þau liggja um Norður-Íshaf í norðri, Atlantshaf í vestri (að Íslandi meðtöldu), um Miðjarðarhaf, Dardanellasund og Bospórussund í suðri og eru svo yfirleitt talin liggja um Úralfjöll í austri. Flestir telja Kákasusfjöll einnig afmarka Evrópu í suðri og Kaspíahaf í suðaustri.

Evrópa er næstminnsta heimsálfan að flatarmáli, en hún er um 10.180.000 ferkílómetrar eða 2,0 % af yfirborði jarðarinnar. Hvað varðar íbúafjölda er Evrópa þriðja fjölmennasta heimsálfan, á eftir Asíu og Afríku. Í henni búa fleiri en 740.000.000 manna (2011). Það eru 12 % af íbúafjölda heimsins.

Evrópusambandið (ESB) er stærsta stjórnmálalega og efnahagslega eining álfunnar en því tilheyra 27 aðildarríki. Næststærsta einingin er Rússland.

Orðsifjar 

Í grískri goðafræði var Evrópa afburða fögur fönikísk prinsessa. Seifur brá sér í nautslíki og nam hana á brott til Krítar, þar sem hún fæddi Mínos en hann var að hluta maður og að hluta naut. Í huga Hómers var Evrópa (Gríska: Ευρωπη) hin goðsagnalega drottning Krítar en ekki landfræðilegt hugtak. Seinna stóð Evrópa fyrir meginland Grikklands og um árið 500 f.Kr. var merking orðsins orðin víðari og átti nú einnig við um landsvæðið fyrir norðan.

Gríska hugtakið Evrópa er komið úr grísku orðunum eurys (breiður) og ops (andlit), þar sem „breiður“ er líking við móður jörð í hinum endurreistu forn-indóevrópsku trúarbrögðum. Sumir telja hins vegar að merking hugtaksins hafi afmyndast á þann hátt að það hafi komið úr semitísku orði eins og hinu akkadíska erebu sem þýðir „sólarlag“. Frá Mið-Austurlöndum séð sest sólin yfir Evrópu, í vestri. Eins telja margir orðið Asía hafa öðlast merkingu sína úr semitísku orði eins og hinu akkadíska asu, sem þýðir sólarupprás, en Asía er einmitt í austri frá Mið-Austurlöndum.

Meirihluti tungumála heimsins nota orð skyld „Europa“ um heimsálfuna — aðalundantekningin er hið kínverska 欧洲 (Ōuzhōu) en uppruni þess er óljós.

Saga 

Uppruni vestrænnar menningar, lýðræðis og einstaklingshyggju er oft rakinn til Forn-Grikklands. Aðrir áhrifavaldar, til dæmis kristni, hafa eflaust einnig haft áhrif á vestræn gildi eins og jafnréttisstefnu og réttarríkið.

Eftir fall rómverska stórveldisins gekk langt breytingaskeið yfir Evrópu með þjóðflutningunum. Það skeið er þekkt sem miðaldirnar eða „hinar myrku miðaldir“ eins og þær voru gjarnan kallaðar á endurreisnartímanum enda litu menn á þær sem hnignunarskeið. Afskekkt klaustursamfélög á Írlandi og víðar vernduðu og skráðu skrifaða þekkingu sem áður hafði safnast saman.

Undir lok 8. aldar var Hið heilaga rómverska ríki stofnað sem eins konar arftaki Vest-rómverska ríkisins en var í raun laustengt samband ýmissa smáríkja í Mið-Evrópu. Austurhluti Rómaveldis varð Austrómverska ríkið, með Konstantínópel (Býzantíon, síðar Istanbúl) sem höfuðborg. Árið 1453, þegar Ottómanveldið yfirtók Konstantínópel, riðaði Austrómverska ríkið til falls.

Endurreisnin og nýju konungsdæmin á 15. öld mörkuðu upphaf tímabils rannsókna, uppgötvana og meiri vísindalegrar þekkingar. Þá hóf Portúgal og skömmu síðar Spánn landvinningana. Síðar fylgdu Frakkland, Holland og Bretland í fótspor þeirra. Með nýlendustefnunni byggðu þessi lönd upp víðfeðm nýlenduveldi í Afríku, Suður- og Norður-Ameríku og Asíu.

Eftir landvinningana miklu tók lýðræðisleg hugsun við í Evrópu. Barátta gegn einræði varð meiri, sérstaklega í Frakklandi í Frönsku byltingunni. Þetta leiddi til gríðarlegra umbrota í Evrópu meðan þessar byltingakenndu hugmyndir og hugsjónir breiddust út um álfuna. Lýðræði leiddi til aukinnar spennu í Evrópu ofan á þá spennu sem fyrir var vegna samkeppninnar við nýja heiminn. Frægustu átökin urðu þegar Napóleon Bónaparte komst til valda og hóf að hertaka nálæg lönd, og byggði þannig upp nýtt franskt stórveldi, sem þó féll skömmu seinna. Eftir þessa landvinninga varð Evrópa aftur stöðug, en byrjað var að hrikta í gömlu undirstöðunni.

Iðnbyltingin hófst í Bretlandi seint á 18. öld, en með henni dró úr mikilvægi landbúnaðar, almenn hagsæld jókst og fólki fjölgaði. Mörg af ríkjunum í Evrópu komust í núverandi form eftir fyrri heimsstyrjöldina. Frá lokum seinni heimsstyrjaldarinnar og fram til þess að kalda stríðinu lauk skiptist Evrópa í tvær pólitískar og efnahagslegar blokkir: kommúnistaríki í Austur-Evrópu (Tyrkland og Grikkland eru undantekningar), sem byggðu á áætlunarbúskap, og kapítalistaríki í Suður- og Vestur-Evrópu, sem byggðust á markaðshagkerfi. Um árið 1990 féll Berlínarmúrinn og með honum Járntjaldið og Sovétríkin liðuðust í sundur.

Frá lokum seinni heimsstyrjaldar hefur samstarf evrópskra ríkja verið einkennandi fyrir álfuna og hefur breiðst til Austur-Evrópu eftir kalda stríðið. Evrópubandalagið og síðar Evrópusambandið er bandalag 27 ríkja um samvinnu á ýmsum sviðum. Það hefur þróast úr friðar- og efnahagssamstarfi í einingu sem svipar til ríkjabandalags. NATO hefur líka stækkað frá enda kalda stríðsins og mörg austur-evrópsk ríki hafa gengið í það.

Staðhættir og landamörk 

Landfræðilega er Evrópa vestasti hluti mun stærra landflæmis sem kallast Evrasía. Heimsálfan byrjar við Úralfjöll í Rússlandi, sem skilgreina austurmörk álfunnar við Asíu. Suðausturmörkin eru ekki staðfest. Úralfjöll eða Emba-fljót eru bæði mögulegir kostir. Mörkin halda áfram yfir Kaspíahaf, Kákasus-fjöll (eða Kura-fljót) og um Svartahafið, gegnum Bospórussund, Marmarahafið og Dardanellasund og út í Eyjahaf en þar gilda landamæri Tyrklands og Grikklands. Mörkin halda svo áfram um Miðjarðarhaf í suðri, N-Atlantshafið í vestri (Ísland er á mörkum Evrópu) og um N-Íshafið í norðri.

Vegna pótitísks og menningarlegs mismunar eru til margar lýsingar á mörkum Evrópu. Sumir telja ákveðin svæði ekki í Evrópu en aðrir telja þau í henni. Til dæmis telja landafræðingar frá Rússlandi og öðrum fyrrum sovétlöndum að Úralfjöllin séu í Evrópu en Kákasus-svæðið í Asíu.

Önnur notkun á orðinu Evrópa er stytting fyrir Evrópusambandið og meðlimi þess og nokkur önnur ríki sem eru talin ætla sér að ganga í sambandið í framtíðinni. Þessi skilgreining á hins vegar ekki við um lönd utan sambandsins, t.d. Noreg, Sviss og Ísland.

Staðhættir 
Hæðarmunur í Evrópu getur verið mjög mikill á milli tiltölulega lítilla svæða. Suður-Evrópa er fjalllendari en í norðurátt lækkar landið frá háum fjallgörðum eins og Ölpunum, Pýreneafjöllum og Karpatafjöllum og breytist úr hálendu fjallsvæði í hæðir og hóla og loks í láglendar og frjósamar sléttur í norðri og sömuleiðis í austri þar sem þær eru mjög stórar. Þetta risavaxna láglendi er þekkt sem evrópska sléttan og hjarta þess er í norður-þýsku sléttunni. Í Norðvestur-Evrópu liggur langur fjallgarður, frá Bretlandseyjum og um ögrum skorinn Skandinavíuskagann norður til Kólaskaga. Helstu ám í Evrópu má skipta í tvo flokka, annars vegar straumhörð fljót sem koma úr fjallgörðum, t.d. Dóná, Rín og Rón, og hins vegar lygn fljót sem aðallega má finna á hinum miklu sléttum austar í álfunni eins og Volga, Dnépr og Don.

Þetta er einfölduð lýsing. Svæði eins og Íberíuskaginn og Ítalía hafa hvert sína eigin flóknu landfræðieiginleika, eins og meginland Evrópu. Þar er að finna margar hásléttur, árdali og víðáttumikla dali sem ekki fylgja aðalstefnunni. Ísland og Bretlandseyjar eru sérstök tilfelli. Ísland myndaðist fyrir tilstilli flekamóta N-Ameríkuflekans og Evrasíuflekans. Bretland var eitt sinn tengt meginlandinu en vegna hækkandi sjávarstöðu myndaðist Ermarsundið milli þess og meginlandsins.

Lönd 
Eftirfarandi er kort af Evrópu og þau lönd sem henni tilheyra.

Listi yfir lönd

Menning 

Segja má að menning Evrópu sé sambland af menningu ýmissa smærri svæða sem skarast. Greina má merki blandaðrar menningar um heimsálfuna þvera og endilanga. Spurningin um sameiginlega menningu Evrópu eða evrópska kjarnamenningu er því flókin.

Grunninn að evrópskri menningu er að finna í menningu, sögu og bókmenntum Forngrikkja og Rómverja. Við þennan grunn bættist svo kristni, sem varð ríkjandi trú og mótaði heimsmynd Evrópumanna frá síðfornöld og upp gegnum miðaldir. Endurreisnin á 15. öld og siðaskiptin höfðu áhrif úti um alla Evrópu, eins og upplýsingin á 18. öld.

Heimildir

Tengt efni 
 Evrópuráðið
 Evrópusambandið
 Listi yfir stærstu borgir Evrópusambandsins

Tenglar 

 

 
Heimsálfur
Nefnifall  er fall sem fallorð geta staðið í. Nefnifall er almennt notað fyrir frumlag setninga og fyrir sagnfyllingar.

Nefnifall í forngrísku 
Frumlag setningar stendur alla jafnan í nefnifalli í forngrísku. Í óbeinni ræðu þar sem gerandi stýrandi sagnar er sá sami og gerandi nafnháttar í óbeinu ræðunni, stendur frumlag nafnháttarins í nefnifalli (sé það tekið fram) en væri annars í þolfalli.

Nefnifall í íslensku 

Nefnifall er eitt af fjórum föllum í íslensku. Orð sem eru í nefnifalli eru annaðhvort frumlag setningar eða sagnfylling. Einnig er nefnifall notað í ávörpum. Í sumum örðum tungumálum, svo sem latínu, er sérstakt ávarpsfall notað í þessum tilgangi. Einstöku sinnum er þetta latneska fall notað í íslensku.

Venja er hjá Íslendingum að bæta við hér er fyrir framan nefnifallið í eintölu en hér eru í fleirtölu þegar orð eru fallbeygð sérstaklega.

Sjá einnig 
 Nefnifallssýki

Föll (málfræði)
Föll í íslensku
Í íslensku eru fjögur föll, nefnifall, þolfall, þágufall og eignarfall (þolfall, þágufall og eignarfall kallast aukaföll). Auk þeirra má geta að orðmyndin Jesú er ávarpsfall af orðinu Jesús á latínu og er stundum notuð sem slík í íslensku. Annars er nefnifall notað í ávörpum á íslensku.

Form fallorða breytast eftir því í hvaða falli þau standa. Til fallorða teljast orðflokkar nafnorð, lýsingarorð, fornöfn og raðtölur auk töluorðanna einn, tveir, þrír og fjórir. Hlutverk orðs í setningu ræður því í hvaða falli það er. Til dæmis eru fallorð í þolfalli á eftir forsetningunni um, í þágufalli á eftir frá og í eignarfalli á eftir til. Algengt er að gefa fallbeygingar upp með hjálp þessara forsetninga:

Dæmi:
 (Hér er) hestur (nefnifall)
 um hest (þolfall)
 frá hesti (þágufall)
 til hests (eignarfall)

 (Hér er) kýr
 um kú
 frá kú
 til kýr

Föll í íslensku
Noregur (norska: Norge) er land sem nær yfir vestur- og norðurhluta Skandinavíu í Norður-Evrópu. Noregur fer líka með stjórn fjarlægu eyjanna Jan Mayen og Svalbarða. Auk þess er Bouvet-eyja í Suður-Atlantshafi norsk hjálenda. Noregur gerir tilkall til tveggja landsvæða á Suðurskautslandinu: Eyju Péturs 1. og Matthildarlands. Noregur á landamæri að Svíþjóð, Finnlandi og Rússlandi, og er eitt Norðurlandanna. Sunnan við Noreg skilur Skagerrak landið frá Danmörku. Noregur á mjög langa strandlengju að Atlantshafi og Barentshafi. 

Í Noregi búa 5,5 milljónir (2023). Höfuðborg landsins er Ósló. Haraldur 5. af Lukkuborgarætt er konungur Noregs og Jonas Gahr Støre hefur gegnt embætti forsætisráðherra frá 2021. Noregur er einingarríki með þingbundna konungsstjórn þar sem ríkisvaldið skiptist milli dómsvalds, norska stórþingsins og ríkisstjórnar Noregs, samkvæmt stjórnarskrá Noregs frá 1814. Norska konungsríkið var stofnað 872 þegar mörg smákonungsdæmi runnu saman. Frá 1537 til 1814 var Noregur hluti af Danaveldi og frá 1814 til 1905 var landið í konungssambandi við Svíþjóð. Noregur var hlutlaus í fyrri heimsstyrjöld, en í síðari heimsstyrjöld hernámu Þjóðverjar landið til stríðsloka.

Staðbundin stjórnvöld í Noregi eru á tveimur stjórnsýslustigum: fylki og sveitarfélög. Samar njóta sjálfsákvörðunarréttar og áhrifa á stjórn hefðbundinna landsvæða sinna í gegnum Samaþingið og Finnmerkurlögin. Noregur á í nánu samstarfi við Evrópusambandið og Bandaríkin og er hluti af Evrópska efnahagssvæðinu. Noregur er stofnaðili að Sameinuðu þjóðunum, NATO, Evrópuráðinu, Alþjóðaviðskiptastofnuninni og OECD. Noregur er hluti af Schengen-svæðinu. Norska er norrænt mál sem líkist dönsku og sænsku.

Noregur býr við norrænt velferðarkerfi sem byggist á jafnaðarhugsjónum. Norska ríkið á stóra eignarhluti í lykilgeirum eins og olíu- og gasvinnslu, námum, timburframleiðslu, útgerð og ferskvatnsframleiðslu. Um fjórðungur af vergri landsframleiðslu landsins kemur úr olíuiðnaðinum. Miðað við höfðatölu er Noregur stærsti framleiðandi olíu og jarðgass utan Mið-Austurlanda. Tekjur á mann eru þær fjórðu hæstu í heimi miðað við lista Alþjóðagjaldeyrissjóðsins og Heimsbankans. Norski olíusjóðurinn er stærsti þjóðarsjóður heims, metinn á 1,3 billjón dali.

Heiti 
Heitið Noregur kemur fyrir í heimildum frá miðöldum sem bæði „Noregur“ og „Norvegur“ og er talið merkja „norðurvegur“. Í Frásögn Óttars háleygska frá um 880 kemur nafnið fyrir (á engilsaxnesku) sem Norðweg og „norðmanna land“ sem heiti á ströndinni frá Ögðum til Hálogalands. Norðmenn gætu þá hafa verið íbúar norðan fjallanna, „Austmenn“ austan þeirra og „Danir“ í Víkinni. Norðurvegur væri aftur í andstöðu við Austurveg (austan Eystrasalts), Vesturveg (til Bretlands) og „Suðurveg“ til Þýskalands. Aðrar orðmyndir frá miðöldum eru Nortuagia (Durham Liber Vitae), Nuruiak (Jalangurssteinarnir) og nuriki (rúnasteinn frá Noregi). Seinna var heitið túlkað sem samsetning úr Nor- og rige („ríki“, sbr. „Svíaríki“). Hugsanlega hefur þágufallsmyndin Norege haft þar áhrif. Núverandi ritháttur á norsku er frá 17. öld og gæti verið samdráttur á danska orðinu Norrige.

Á nýnorsku heitir landið Noreg, en var áður Norig. Á norðursamísku heitir það Vuodna („fjörður“), Nöörje á suðursamísku og Norja á kvensku. 

Í fornsögunni „Hvernig Noregur byggðist“ í Flateyjarbók segir frá börnum Þorra sem eru sögð vera synirnir Nórr, Górr og dóttirin Gói. Þar segir að Nórr hafi lagt undir sig löndin vestan við Kjölinn og Noregur dregið nafn sitt af honum. Talið er að nafn sagnkonungsins sé dregið af landinu fremur en öfugt, en til er tilgáta um að nafnið sé dregið af norska orðinu nor, „sund“ eða „vík“.

Saga 

‍‍‍Fólk hefur búið í Noregi í yfir 12.000 ár. Fólkið fluttist frá Þýskalandi í suðri eða úr norðaustri, þ.e. frá Norður-Finnlandi og Rússlandi. Milli 5000 og 4000 fyrir Krist var landbúnaður fyrst hafinn í Oslóarfirði. Heimildir eru fyrir verslun við Rómverja.

Á 8. - 11. öld fóru margir norskir víkingar til Íslands, Færeyja og Grænlands og til Bretlandseyja. Þeir sem fóru til Íslands gerðu það meðal annars til að flýja ofríki Haralds hárfagra sem reyndi að leggja undir sig allan Noreg. Aðrir fóru vegna skorts á góðu landbúnaðarlandi í Vestur-Noregi og leituðu nýrra landsvæða. Ný siglingatækni, eins og langskipin, átti sinn þátt í útrásinni. Kristni breiddist út á 11. öld. Átök urðu í landinu vegna tilkomu kristninnar og Stiklastaðaorrusta var einn af atburðunum sem mörkuðu þau. Að lokum kristnaðist Noregur og varð Niðarós biskupsstóll landsins.

Árið 1349 gekk Svarti dauði og aðrar plágur yfir Noreg og urðu til þess að fólki fækkaði um helming. Á 14. öld varð Björgvin helsta verslunarhöfn Noregs en henni stjórnuðu Hansakaupmenn. Árið 1397 gekk Noregur í ríkjasamband með Svíþjóð og Danmörku í Kalmarsambandinu. Svíþjóð gekk úr sambandinu árið 1523 og úr varð ríkjasamband Danmerkur og Noregs.

Árið 1537 urðu siðaskiptin í Noregi. Konungsveldi var sett á laggirnar árið 1661 og danski konungurinn varð einvaldur. Námavinnsla hófst í stórum stíl á 17. öld og þar á meðal voru silfurnámur í Kongsberg og koparnámur í Røros. Árið 1814 gaf Danmörk Svíþjóð eftir yfirráð yfir Noregi. Noregur lýsti þó yfir sjálfstæði. Þann 17. maí 1814 fékk Noregur stjórnarskrá. 

Iðnvæðing hófst upp úr 1840 en eftir 1860 fluttist fólk í stórum stíl til Norður-Ameríku. 

Noregur varð sjálfstætt land 7. júní árið 1905 vegna sambandsslita Noregs og Svíþjóðar. Eftir það hefur 17. maí verið þjóðhátíðardagur Noregs.

Árið 1913 fengu norskar konur kosningarétt og urðu næstfyrstar í heiminum til að ná þeim áfanga. Frá því um 1880-1920 fóru norskir landkönnuðir að kanna heimskautasvæðin. Meðal þeirra mikilvirkustu voru Fridtjof Nansen, Roald Amundsen og Otto Sverdrup. Amundsen komst fyrstur manna á Suðurpólinn árið 1911.

Í byrjun 20. aldar urðu skipaflutningar og vatnsorka æ mikilvægari. Járnbrautir voru lagðar milli helstu þéttbýlisstaða. Efnahagurinn sveiflaðist og upp spruttu verkalýðshreyfingar. Þjóðverjar hernámu Noreg árið 1940 eftir bardaga við norskar og breskar hersveitir og stóð hernám þeirra til 1945. Ríkisstjórnin og konungsfjöldskyldan flúðu til London. Vidkun Quisling vann með nasistum og lýsti sig forsætisráðherra fyrst um sinn en síðar tók Þjóðverjinn Josef Terboven við taumunum.

Eftir síðari heimsstyrjöld varð Noregur stofnmeðlimur NATO árið 1949 en leyfði þó ekki erlendar herstöðvar eða kjarnavopn í landinu til að styggja ekki Sovétmenn. Landið gekk í fríverslunarbandalagið EFTA árið 1960. 

Olía var uppgötvuð í Norðursjó árið 1969 og undir lok 20. aldar var Noregur einn af mestu olíuútflutningsaðilum heims. Equinor er stærsta olíufyrirtækið og á norska ríkið 2/3 hluta í því.

Ríkisstjórn Noregs er nú undir forystu Jonasar Gahr Støre.

Landfræði
Strönd Noregs er mjög vogskorin og með ótal fjörðum sem ísaldarjökullinn mótaði. Sognfjörður er stærsti fjörðurinn og inn af honum ganga margir smáfirðir. Einnig eru margar eyjar undan ströndum Noregs. Eyjaklasinn  Lófótur er rómaður fyrir náttúrufegurð. Jan Mayen og Svalbarði heyra undir Noreg. Skandinavíufjöll liggja frá norðri til suðurs í gegnum landið. Í fjalllendinu Jötunheimum  eru jöklar; stærsti jökull fastalands Noregs, Jostedalsjökull, er þar og einnig hæsta fjallið, Galdhöpiggen (2469 m.). Mun stærri jöklar eru á Svalbarða (Austfonnajökull). Hornindalsvatnet er dýpsta vatn Evrópu. 

Einstakir firðir, Geirangursfjörður og Nærøyfjörður, hafa verið settir á heimsminjalista UNESCO.

38% landins eru skógi vaxin. Af trjátegundum má helst nefna rauðgreni, skógarfuru, gráelri, ilmbjörk, hengibjörk, ilmreyni og eini. Sunnarlega má finna beyki og ask. 

Heiðar í yfir 1000 metra hæð eru algengar í Noregi. Með þeim þekktari er Hardangervidda.

Dýralíf
Dýralíf er fjölbreytt. Til dæmis finnast 90 tegundir spendýra, 250 tegundir staðfugla, 2800 tegundir háplantna, 45 tegundir ferskvatnsfiska, 150 tegundir sjávarfiska og 16.000 tegundir skordýra.

Í dag telja líffræðingar að aðeins 80-100 úlfar finnist í norsku óbyggðunum og er jarfastofninn litlu stærri. Uppi á heiðunum finnast læmingjar en þeir ganga í gegnum miklar stofnsveiflur með reglulegu millibili, þannig að stofninn nær hámarki reglulega á 11-12 ára fresti.

Á hálendisheiðinni Hardangervidda og í aðliggjandi fjöllum finnst síðasti villti stofn hreindýra í Evrópu. Hann telur nú um 15 þúsund dýr. Elg hefur fjölgað mjög í Noregi á undanförnum 50 árum og er stofninn geysistór þrátt fyrir að 40-50 þúsund dýr séu felld á ári. Bjórnum hefur einnig farnast vel í skjóli friðunar en eftir seinni heimsstyrjöld var heildarstofn hans í gjörvallri Evrópu aðeins rúmlega 500 dýr. Nú hefur hann, bæði í Noregi og víðar, numið gömul vatnasvæði að nýju.

Samkvæmt Alþjóðlegu náttúruverndasamtökunum teljast þrjár tegundir landspendýra vera í hættu á að hverfa úr norskri náttúru. Þetta eru skógarbjörn, úlfur og fjallarefur en þeim síðastnefnda hefur fækkað mjög í Noregi á síðustu öld, sennilega vegna hlýnunar. Við hlýnun sækir rauðrefurinn mun norðar og melrakkinn hefur ekki roð við honum í harðri samkeppni.

Flestar fuglategundir sem teljast til fuglafánu Noregs eru farfuglar. Harðgerðar tegundir eins og hrafn og rjúpa eru dæmi um tegundir sem þreyja þorrann í kaldri vetrartíðinni. Sumar fuglategundir fara langt suður á bóginn á veturna meðan aðrar leita aðeins niður á ströndina.

Fuglalífið í Noregi er afar fjölbreytt enda eru þar gjöful hafsvæði sem næra milljónir sjófugla, skógar sem hýsa milljónir fugla og heiðalönd sem eru heimkynni rjúpu og annarra tegunda. Í kjarrlendi eru akurhænur áberandi og í skógunum má sjá spætur, þiður og orra auk fjölda tegunda ugla og smærri ránfugla sem veiða þessa fugla auk urmuls smárra spendýra sem lifa í skógunum.

Í fuglafánu Noregs er fjöldi tegunda vatna- og votlendisfugla, svo sem andfuglar og rellur, auk þess sem svartfuglar eru algengir meðfram ströndinni. Haförninn er áberandi fugl sem lifir við hina löngu strandlengju Noregs. Langstærsti hluti heimsstofns hafarnarins lifir í Noregi eða á milli 3.500 og 4.000 fuglar en heimsstofninn er vel innan við 5.000 fuglar.

Stjórnmál

Stjórnsýslueiningar 
Fylki Noregs eru 11 og 356 sveitarfélög. Fylkin eru þessi:

Landshlutar 
Noregi er skipt í fimm landshluta.
 Austur-Noregur, Austlandet.
 Norður-Noregur, Nord-Noreg.
 Suður-Noregur, Sørlandet.
 Vestur-Noregur, Vestlandet.
 Þrændalög, Trøndelag.

Efnahagslíf 

Í Noregi er verg landsframleiðsla á mann sú önnur hæsta í Evrópu á eftir Lúxemborg og sú sjötta hæsta kaupmáttarjöfnuð. Noregur er í dag annað auðugasta land heims að nafnvirði og á stærsta varasjóð í heimi miðað við höfðatölu. Samkvæmt CIA World Factbook lánar Noregur meira en landið skuldar. Noregur var í efsta sæti vísitölu um þróun lífsgæða sex ár í röð (2001-2006) og náði því svo aftur árið 2009. Lífskjör í Noregi eru með því besta sem gerist í heiminum. Tímaritið Foreign Policy setti Noreg í síðasta sæti lista yfir brostin ríki árin 2009 og 2023, þannig að landið var metið best virkandi og stöðugasta land heims. Í betra líf-vísitölu OECD var Noregur í 4. sæti og í þriðja sæti yfir teygni tekna milli kynslóða.

Norska hagkerfið er dæmigert blandað hagkerfi; auðugt kapítalískt velferðarríki með blöndu af frjálsum markaði og eignarhaldi ríkisins í lykilgeirum, undir áhrifum frá frjálslyndum stjórnum 19. aldar og stjórnum Verkamannaflokksins eftir síðari heimsstyrjöld. Aðgangur að heilbrigðiskerfi Noregs er gjaldfrjáls (fyrir utan 2000 króna árgjald fyrir alla yfir 16 ára aldri) og foreldrar fá 46 vikna foreldraorlof. Ríkið hefur miklar tekjur af sölu náttúruauðlinda, þar á meðal frá olíuframleiðslu. Atvinnuleysi í Noregi er 4,8% og atvinnuþátttaka er 68%. Fólk á vinnumarkaði er ýmist í vinnu eða í leit að vinnu. 9,5% fólks á aldrinum 18-66 ára eru á örorkubótum og 30% vinna hjá ríkinu, sem er hæsta hlutfall meðal OECD-ríkja. Framleiðni á vinnustund er með því mesta sem gerist í heiminum.

Jafnaðarhyggja einkennir norskt samfélag, þannig að launamunur á þeim hæst og lægst launuðu er miklu minni en í flestum öðrum vestrænum ríkjum. Þetta endurspeglast í lágum Gini-stuðli Noregs.

Ríkið á stóra eignarhluti í lykilgeirum í iðnaði, eins og í olíuiðnaðinum (Equinor), vatnsaflsvirkjunum (Statkraft), álframleiðslu (Norsk Hydro), stærsta norska bankanum (DNB ASA) og fjarskiptafyritæki (Telenor). Í gegnum þessi stórfyrirtæki fer ríkið með um 30% af skráðum hlutabréfum í kauphöllinni í Osló. Ef óskráð fyrirtæki eru talin með er hlutur ríkisins jafnvel enn hærri (aðallega vegna eignarhalds á olíuleyfum). Noregur er áberandi í skipaflutningum og á sjötta stærsta kaupskipastól heims, með 1412 skip í norskri eigu.

Norðmenn höfnuðu ESB-aðild í tveimur þjóðaratkvæðagreiðslum 1972 og 1994. Noregur hefur aðgang að innri markaði Evrópusambandsins, ásamt Íslandi og Liechtenstein, í gegnum samninginn um Evrópska efnahagssvæðið. Samningurinn kveður á um innleiðingu Evrópusambandslöggjafar í norsk lög. Samningurinn nær ekki að öllu leyti yfir suma geira, eins og landbúnað, olíu og fisk. Noregur á líka aðild að Schengen-samkomulaginu og fleiri samningum Evrópusambandsríkja.

Noregur á mikið af náttúruauðlindum, eins og olíu- og gaslindir, vatnsafl, fiskimið, skóga og jarðefni. Á 7. áratug 20. aldar uppgötvuðust stórar olíu- og jarðgaslindir undan ströndum Noregs sem leiddu til mikils vaxtar í efnahagslífinu. Að hluta hefur Noregur náð að skapa bestu lífskjör heims með því að nýta þessar ríkulegu auðlindir miðað við smæð þjóðarinnar. Árið 2011 komu 28% af tekjum norska ríkisins úr olíuiðnaðinum. Eftirlaunasjóður norska ríkisins var stofnaður árið 1990 til að halda utan um tekjur ríkisins af olíuvinnslunni. Árið 2011 var þessi sjóður orðinn stærsti ríkisfjárfestingasjóður heims.

Íbúar

Tungumál 
Tungumál Norðmanna er norska  (sem hefur tvenns konar opinbert ritmál, bókmál og nýnorsku), ásamt samískum tungumálum. Norskt talmál einkennist af miklum mállýskumun. Að nota mállýsku í venjulegu talmáli er jafn algengt hjá þeim sem rita bókmál eins og þeim sem nota nýnorsku sem ritmál.

Tilvísanir

Tengt efni 
 Upplýsingasíða frá norska sendiráðinu á Íslandi
 Staðreyndir um Noreg
 Íslendingar í Noregi; grein í Morgunblaðinu 1961
 350 ár frá stofnun norska hersins; grein í Morgunblaðinu 1978
 Sjálfstæðisbarátta Noregs árið 1905; grein í Skírni 1908
Borgarstjóri Reykjavíkur er æðsti embættismaður Reykjavíkurborgar. Borgarstjóri framkvæmir samþykktir borgarstjórnar og er yfirmaður starfsmanna borgarinnar. Hann er oftast valinn úr hópi borgarfulltrúa þó hann geti líka verið ráðinn. Núverandi borgarstjóri er Dagur B. Eggertsson og tók hann við embætti 16. júní 2014.

Sögulegt yfirlit 

Í bæjarstjórnarlögum fyrir Reykjavík sem sett voru árið 1907 var í fyrsta sinn kveðið á um embætti borgarstjóra. Embættið var auglýst árið 1908 og sóttu tveir um stöðuna, þeir Páll Einarsson og Knud Zimsen. Páll var ráðinn til sex ára en að þeim tíma loknum ákvað hann að hætta störfum og Knud Zimsen tók við embættinu. Hann hélt því til ársins 1932. Frá árinu 1935 til 1994 komu allir nema einn af borgarstjórum Reykjavíkur úr röðum Sjálfstæðisflokksins, sem hélt lengi vel hreinum meirihluta í borginni. Í  kosningunum 1994 stofnuðu þáverandi félagshyggjuflokkar (Alþýðuflokkurinn, Alþýðubandalagið, Kvennalistinn og Framsóknarflokkurinn) sameiginlegan framboðslista sem kallaður var Reykjavíkurlistinn undir forystu Ingibjargar Sólrúnar Gísladóttur. Reykjavíkurlistinn bauð fram og hélt meirihluta í borginni til ársins 2006 þegar flokkarnir sem mynduðu listann (þá Samfylkingin, Vinstrihreyfingin - grænt framboð og Framsóknarflokkurinn) buðu fram undir eigin merkjum á ný. Nýtt framboð, Besti flokkurinn, sem leiddur var af Jóni Gnarr bauð fram í Sveitarstjórnarkosningunum 2010 og varð stærsti flokkurinn í borgarstjórn í kjölfar efnahagshrunsins á Íslandi 2008. Þá mynduðu borgarfulltrúar flokksins meirihluta ásamt Samfylkingunni og varð Jón Gnarr borgarstjóri. Besti flokkurinn bauð ekki fram aftur í Sveitarstjórnarkosningunum 2014 en þá varð Samfylkingin stærsti flokkurinn í borgarstjórn með fimm borgarfulltrúa og tók Dagur B. Eggertsson við sem borgarstjóri. Fór Samfylkingin fyrir meirihluta ásamt Vinstri hreyfingunni - grænu framboði, Bestaflokknum og Pírötum.

Í kosningum til borgarstjórnar árið 2018 varð Sjálfstæðisflokkurinn á ný stærsti flokkurinn með naumum mun yfir Samfylkginguna. Gamli meirihlutinn frá kosningunum 2014 hélt að mestu leyti í sinni mynd, utan þess að Viðreisn kom í stað Besta flokksins. Eins bættust við þrír nýir flokkar sem ekki höfðu áður setið í borgarstjórn: Miðflokkurinn, Sósíalistaflokkur Íslands og Flokkur fólksins. Núverandi meirihluti Reykjavíkurborgar er myndaður af Samfylkingunni, Viðreisn, Vinstrihreyfingunni - grænu framboði og Pírötum en í minnihluta sitja borgarfulltrúar Sjálfstæðisflokksins, Miðflokksins, Sósíalistaflokks Íslands og Flokks fólksins.

Starf 
Starf borgarstjóra felst í tveimur meginhlutverkum, annars vegar að starfa sem framkvæmdarstjóri Reykjavíkurborgar og hins vegar að koma fram sem opinber fulltrúi hennar. Iðulega er borgarstjóri jafnframt pólitískur leiðtogi meirihluta borgarstjórnar. Svo þarf ekki að vera, enda getur borgarstjóri verið ráðinn á faglegum forsendum eða verið pólitískur fulltrúi sem hefur þó ekki sérstakar leiðtogastöðu.

Hann getur tekið sæti á fundum nefndar borgarinnar og hefur þar bæði málfrelsi og tillögurétt. Einnig gegnir hann skyldum sem prókúruhafi borgarsjóðs og undirritar skjöl varðandi kaup og sölu á fasteignum, lántökur og annað sem varðar fjárhagslegar skuldbindingar og ráðstafanir eftir að borgarstjórn hefur samþykkt þær. Borgarstjóri fer líka með eignarhluta Reykjavíkurborgar í svokölluðum B-hluta fyrirtækjum.

Borgarstjórar 
Eftirtaldir hafa gegnt embætti borgarstjóra í Reykjavík:

Heimildir
 Reykjavik.is - Borgarstjórar í Reykjavík frá 1908 
 Upplýsingasíða um Jón Gnarr  af vef Reykjavíkurborgar
 Öld frá skipun fyrsta borgarstjóra

 
Íslensk stjórnmálasaga
Íslensk stjórnmál
Auður Auðuns (f. á Ísafirði 18. febrúar 1911 - d. 19. október 1999) var íslenskur lögfræðingur og stjórnmálamaður. Hún var fyrsta konan sem útskrifaðist á Íslandi sem lögfræðingur og fyrsta konan sem varð borgarstjóri Reykjavíkur og ráðherra á Íslandi.

Ævi
Auður var dóttir Jóns Auðuns Jónssonar alþingismanns, fyrst fyrir Íhaldsflokkinn og svo seinna fyrir Sjálfstæðisflokkinn, og Margrétar Guðrúnar Jónsdóttur. Auður tók stúdentspróf við Menntaskólann í Reykjavík árið 1929 og lauk lögfræðiprófi frá Háskóla Íslands árið 1935, fyrst íslenskra kvenna. Ári seinna giftist hún Hermanni Jónssyni, hæstaréttarlögmanni og eignaðist með honum fjögur börn; Jón (1939), Einar (1942), Margréti (1949) og Árna (1954).

Auður starfaði sem lögfræðingur Mæðrastyrksnefndar Reykjavíkur á árunum 1940 til 60. Hún var bæjar- og síðar borgarfulltrúi í Reykjavík 1946-1970, forseti bæjarstjórnar og síðar borgarstjórnar 1954 til 1959 og 1960 til 1970. Auður var fyrsta konan sem gegndi embætti borgarstjóra í Reykjavík en hún gegndi embættinu ásamt Geir Hallgrímssyni frá 19. nóvember 1959 til 6. október 1960. 

Hún var alþingismaður Reykvíkinga 1959 til 74 fyrir Sjálfstæðisflokkinn. Hún sat á Allsherjarþingi Sameinuðu þjóðanna 1967. Hún var skipuð dóms- og kirkjumálaráðherra þann 10. október 1970 og gegndi embættinu fram á mitt sumar 1971. Hún var fyrsta íslenska konan til að gegna ráðherraembætti. Loks má geta þess að hún sat í útvarpsráði 1975 til 1978.

Auður var virk í Kvenréttindafélagi Íslands og var gerð að heiðursfélaga þess, 19. júní 1985 þegar sjötíu ár voru liðin frá því að íslenskar konur fengu kosningarétt. Landssamband sjálfstæðiskvenna og Hvöt, félag sjálfstæðiskvenna í Reykjavík gáfu út Auðarbók Auðuns árið 1981 í tilefni af sjötugsafmæli Auðar.

Tengt efni 
 Bríet Bjarnhéðinsdóttir
 Ingibjörg H. Bjarnason

Tenglar
 Vefur Reykjavíkurborgar
 Alþingismannatal
 Safn efnis á vefsiðu Morgunblaðsins um Auði
 Greinin Framlag sjálfstæðiskvenna - heiðrum minningu Auðar á heimasíðu Sambands ungra sjálfstæðismanna
 Þverpólitísk kvennaframboð leysir engan vanda, viðtal við Auði í Morgunblaðinu 7. ágúst 1983

Dómsmálaráðherrar Íslands
Íslenskir stjórnmálamenn
Borgarstjórar Reykjavíkur
Kvenborgarstjórar Reykjavíkur
Íslenskir lögfræðingar
Kvenréttindi á Íslandi
Íslenskar kvenréttindakonur
Stúdentar úr Menntaskólanum í Reykjavík
Þingmenn Sjálfstæðisflokksins
Íslenskar stjórnmálakonur
Handhafar stórriddarakross Hinnar íslensku fálkaorðu
Íslenskar konur á 20. öld

Borgarfulltrúar Sjálfstæðisflokksins
18. febrúar er 49. dagur ársins samkvæmt gregoríska tímatalinu. 316 dagar (317 á hlaupári) eru eftir af árinu.

Atburðir 
 1145 - Evgeníus 3. varð páfi.
 1229 - Friðrik 2. keisari náði völdum í Jerúsalem, Betlehem og Nasaret með tíu ára vopnahléssamningi við soldáninn Al-Kamil.
 1478 - George Plantagenet, hertogi af Clarence var dæmdur sekur fyrir landráð gegn eldri bróður sínum Játvarði 4., og tekinn af lífi í Tower of London.
 1563 - Frans hertogi af Guise, foringi kaþólikka í Frakklandi, var særður af Húgenottanum Jean de Poltrot de Méré þegar hann sat um Orléans og dó sex dögum síðar.
 1678 - Bókin För pílagrímsins eða Krossgangan eftir John Bunyan kom út.
 1797 - Bretar lögðu undir sig eyjarnar Trínidad og Tóbagó.
 1875 - Eldgos hófst í Sveinagjá á Mývatnsöræfum.
 1878 - Stofnaður var Alþýðuskólinn í Flensborg í Hafnarfirði. Þar var fyrsti vísir að kennaramenntun á Íslandi þar til Kennaraskóli Íslands var stofnaður 1908.
 1885 - Snjóflóð féll á fjórtán íbúðarhús á Seyðisfirði og grandaði 24 mönnum.
 1910 - Tuttugu manns fórust í snjóflóði á Hnífsdal. 
 1930 - Sænska frystihúsið hóf starfsemi í Reykjavík. 
 1930 - Clyde Tombaugh fann Plútó þegar hann var að skoða myndir sem hann tók í janúar sama ár.
 1930 - Elm Farm Ollie varð fyrsta kýrin sem flaug í flugvél og var mjólkuð í háloftunum.
 1934 - Sjúkrahús Hvítabandsins í Reykjavík var vígt.
 1959 - Vitaskipið Hermóður fórst undan Reykjanesi með tólf manna áhöfn.
 1959 - Fidel Castro varð forsætisráðherra Kúbu.
 1965 - Gambía fékk sjálfstæði frá Breska samveldinu.
 1967 - Golfklúbburinn Keilir í Hafnarfirði var stofnaður.
 1974 - KISS sendi frá sér samnefnda plötu, þeirra fyrstu.
 1975 - Þjóðfrelsishreyfing Tígra stofnuð í Eþíópíu.
 1977- Geimskutluáætlunin: Geimskutlan Enterprise flaug „jómfrúarflug“ á Boeing 747 burðarþotu.
 1977 - Fyrsta tölublað breska myndasögutímaritsins 2000 AD kom út.
 1979 - Í Saharaeyðimörkinni snjóaði í hálftíma. 
 1983 - Nellie-fjöldamorðið: Yfir 2000 múslimar í bænum Nellie í indverska héraðinu Assam voru myrtir.
 1983 - Wah Mee-blóðbaðið í Seattle.
 1993 - Marita Petersen varð fyrsti kvenkyns forsætisráðherra Færeyja.
 1996 - Sprengja IRA sprakk í strætisvagni í London með þeim afleiðingum að sprengjumaðurinn lést og 9 aðrir særðust.
 2001 - Bandaríski alríkislögreglumaðurinn Robert Hanssen var handtekinn fyrir njósnir fyrir Rússa.
 2003 - 198 létust þegar maður kveikti eld í neðanjarðarlest í Seúl í Suður-Kóreu.
 2004 - 320 létust þegar sprenging varð í járnbrautarlest í Íran.
 2010 - Forseta Níger, Mamadou Tandja, var steypt af stóli af hópi hermanna undir stjórn Salou Djibo.
 2011 - Bókabúðin Mál og menning tilkynnti um gjaldþrot eftir margra ára rekstur við Laugaveg.
 2012 - 3/4 kjósenda í þjóðaratkvæðagreiðslu um stöðu rússnesku í Lettlandi höfnuðu því að hún yrði annað opinbert mál landsins.
 2016 - Rússneska farsímafyrirtækið VimpelCom samþykkti að greiða bandarískum og hollenskum yfirvöldum 795 milljón dala sekt vegna spillingar á árunum 2006-12.
 2018 - Iran Aseman Airlines flug 3704 hrapaði í Sagrosfjöllum með þeim afleiðingum að allir 65 um borð fórust.
 2021 - Mars 2020: Marsbíllinn Perseverance og dróninn Ingenuity lentu á yfirborði Mars eftir 7 mánaða geimferð.
 2022 - Hin árlega öryggisráðstefna í München var haldin, en Rússland sniðgekk hana.

Fædd 
 1516 - María 1. Englandsdrottning (d. 1558).
 1635 - Johan Göransson Gyllenstierna, sænskur stjórnmálamaður (d. 1680).
 1642 - Marie Champmeslé, frönsk leikkona (d. 1698).
 1838 - Ernst Mach, austurrískur eðlisfræðingur (d. 1916).
 1847 - Thomas Alva Edison, bandarískur uppfinningamaður (d. 1931).
 1849 - Alexander Kielland, norskur rithöfundur (d. 1906).
 1886 - Jón Sigurðsson frá Kaldaðarnesi, íslenskur þýðandi (d. 1957).
 1898 - Enzo Ferrari, ítalskur ökuþór og bílaframleiðandi (d. 1988).
 1911 - Auður Auðuns, stjórnmálakona (d. 1999).
 1931 - Toni Morrison, bandarískur rithöfundur (d. 2019).
 1933 - Yoko Ono, japönsk myndlistarkona.
 1936 - Ian Hacking, kanadískur heimspekingur.
 1947 - Dennis DeYoung, söngvari og hljómborðsleikari Styx.
 1949 - Ingibjörg Pálmadóttir, fyrrverandi heilbrigðisráðherra.
 1950 - Cybill Shepherd, bandarísk leikkona.
 1954 - John Travolta, bandarískur leikari.
 1954 - Herdís Þorgeirsdóttir, íslenskur lögmaður.
 1955 - Stefán Jón Hafstein, íslenskur stjórnmálamaður.
 1956 - Arnbjörg Sveinsdóttir, íslenskur stjórnmálamaður.
 1957 - Marita Koch, þýsk íþróttakona.
 1957 - Vanna White, bandarísk leikkona.
 1959 - Hallgrímur Helgason, íslenskur rithöfundur.
 1959 - Jayne Atkinson, bandarísk leikkona.
 1961 - Armin Laschet, þýskur stjórnmálamaður.
 1963 - Þorsteinn M. Jónsson, íslenskur athafnamaður.
 1964 - Matt Dillon, bandarískur leikari.
 1965 - Dr. Dre, bandarískur rappari og útgefandi.
 1967 - Roberto Baggio, ítalskur knattspyrnumaður.
 1968 - Molly Ringwald, bandarísk leikkona.
 1973 - Claude Makelele, franskur knattspyrnumaður.
 1975 - Keith Gillespie, norður-írskur knattspyrnumaður.
 1975 - Þóra Arnórsdóttir, íslensk fjölmiðlakona.
 1975 - Gary Neville, enskur knattspyrnumaður.
 1983 - Jermaine Jenas, enskur knattspyrnumaður.
 1995 - Rúnar Alex Rúnarsson, íslenskur knattspyrnumaður.

Dáin 
 999 - Gregoríus 5. páfi.
 1294 - Kúblaí Kan, keisari Mongólaveldisins (f. 1215).
 1379 - Albert 2., hertogi af Mecklenburg (f. um 1318).
 1455 - Fra Angelico, ítalskur listamaður (f. um 1395).
 1546 - Marteinn Lúther, þýskur munkur og siðbótarfrömuður (f. 1483).
 1564 - Michelangelo Buonarroti, ítalskur myndlistarmaður (f. 1475).
 1851 - Carl Gustav Jacob Jacobi, þýskur stærðfræðingur (f. 1804).
 1967 - J. Robert Oppenheimer, bandarískur eðlisfræðingur, kallaður „faðir atómsprengjunnar“ (f. 1904).
 2003 - Isser Harel, ísraelskur Mossad leiðtogi (f. 1912).
 2008 - Alain Robbe-Grillet, franskur rithöfundur (f. 1922).
 2017 - Norma Leah McCorvey, sækjandi í dómsmálinu „Roe gegn Wade“ (f. 1947).

Tilvísanir 

Febrúar
Þessi grein fjallar um gömlu stjórnsýslueininguna. Fyrir þá sem er við lýði í dag, sjá sýslumenn á Íslandi.

Sýslur Íslands eru fyrrverandi stjórnsýslueiningar á Íslandi sem eru ekki lengur opinberlega í gildi. Sýslur voru umdæmi sýslumanna sem fóru með framkvæmdavald í héraði allt frá því að Ísland gekk undir stjórn Noregskonungs á 13. öld. Sýslumörk festust smám saman í sessi og á fyrri hluta 17. aldar voru sýslurnar 19 talsins. Sýslum var svo ýmist skipt upp eða þær sameinaðar en þær voru 23 talsins þegar þær voru afnumdar sem stjórnsýslueiningar. Á 9. áratug 20. aldar voru gerðar miklar breytingar á sveitarstjórnum og hlutverkum sýslumanna sem leiddu í raun til þess að hin hefðbundna sýsluskipting hafði ekki lengur neitt stjórnsýslulegt gildi.

Þrátt fyrir að sýslurnar hafi fallið niður sem stjórnsýslueiningar þá hafa þær lifað áfram í daglegu tali þegar vísað er til tiltekinna landsvæða.

Saga

Upphaf sýsluskipunar 

Þegar Ísland gekk undir Noregskonung á 13. öld þurfti konungur umboðsmenn á landinu til að fara með vald sitt og komu þá til sögunar ný embætti hirðstjórar og sýslumenn. Þess er getið í Gamla sáttmála sem sagður vera frá árinu 1262 að íslenskir höfðingjar hafi sett það sem skilyrði fyrir því að gangast undir vald konungs að sýslumenn yrðu íslenskir og af þeim höfðingjaættum sem áður höfðu farið með goðorðin. Settar hafa verið fram efasemdir um að þessi texti Gamla sáttmála sé í raun frá 13. öld  en ljóst er að í framkvæmd fór konungur eftir þessu og skipaði einungis Íslendinga sem sýslumenn. Orðið sýsla merkir í raun verk, vinnu eða athöfn sem maður innir af hendir fyrir sjálfan sig eða annan. Sýslumaður var því sá embættismaður sem innir eitthvað af hendi fyrir konung. Slíkir embættismenn þekktust fyrir í Noregi og Danmörku. Menn höfðu sýslu með ákveðnum landshlutum og hugtakið var þá einnig notað til að vísa til landssvæðis sem sýslumaður hafði sýslu með. Sýslumanna var getið í Járnsíðu og Jónsbók en þar var þó ekki getið um stærð og staðarmörk sýslanna. Í upphafi konungsstjórnar á Íslandi hafa sýslur verið mjög stórar, náð yfir heila landsfjórðunga eða jafnvel fleiri en einn fjórðung. Sýsluskiptingin var lengi á reiki, sýslur misstórar og aðallega mótaðar af samkomulagi hvers og eins sýslumanns við konung eða hirðstjóra. Smátt og smátt fóru þær þó að taka á sig fastmótaðri mynd, m.a. með tilliti til þeirra rökréttu landslagsmarka sem hin forna skipting landsins í héraðsþing hafði áður byggt á en það var ekki fyrr en á síðari hluta 16. aldar sem að sýslurnar voru komnar með þau nöfn og staðarmörk sem héldust í tiltölulega föstum skorðum eftir það. Á síðari hluta 17. aldar voru allt að 24 sýslumenn í landinu.

Tekið var manntal á Íslandi árið 1703 og voru þá 23 sýslumenn á Íslandi sem fengu það hlutverk að skila skýrslu úr sinni sýslu um alla menn sem þar fundust fyrir.

Fjölþætt hlutverk 
Við endurreisn Alþingis árið 1844 var sýsluskipting landsins notuð til grundvallar kjördæmaskipan við kosningar til þingsins. Í fyrstu kosningunum voru sýslurnar allar einmenningskjördæmi auk Reykjavíkur sem myndaði sérstakt kjördæmi. Eftir því sem þingmönnum á hinu endurreista þingi var fjölgað var sumum sýslum breytt í tvímenningskjördæmi en öðrum skipt upp. Stærstu kaupstaðir urðu einnig að sérstökum kjördæmum. Með uppstokkun kjördæmakerfisins 1959 var hætt að notast við sýslurnar og í staðinn voru tekin upp átta stærri kjördæmi með hlutfallskosningum.
 
Samkvæmt konunglegri tilskipun um sveitarstjórnarmál árið 1872 fengu sveitarfélög forræði yfir eigin málum og settar voru á laggirnar kjörnar hreppsnefndir og sýslunefndir auk amtsráða sem sýslunefndarmenn kusu fulltrúa í. Með þessum breytingum dró mjög úr boðvaldi sýslumanna sem fulltrúa konungs í héraði þar sem ýmis staðbundin mál heyrðu nú undir forræði kjörinna fulltrúa í hrepps- og sýslunefndum. Sýslur höfðu upp frá þessu í raun tvöfalt hlutverk, annars vegar sem sveitarstjórnarumdæmi sem höfðu umboð kjósenda og hins vegar sem lögsagnarumdæmi sýslumanna sem umboðsmanna framkvæmdavaldsins. Þetta tvöfalda hlutverk birtist til dæmis í því að farið var að skipta sumum sýslum upp í sveitarstjórnarskyni þó að þær héldust óbreyttar sem lögsagnarumdæmi. Þannig var t.d. Húnavatnssýslu skipt upp í tvö sýslufélög í sveitarstjórnarmálum (Austur- og Vestur-Húnavatnssýsla) en óskipt Húnavatnssýsla hélt áfram að vera til sem lögsagnarumdæmi sýslumanns.
 
Allir hreppar voru hluti af sýslufélagi og völdu kjósendur í hverjum hreppi einn fulltrúa til að sitja í sýslunefndinni. Sýslumaður var ávallt formaður sýslunefndar. Verkefni sýslufélaganna voru fjölbreytt og snertu til dæmis gerð og viðhald sýsluvega, fjallskil, fátækraframfærslu og fræðslumál. Sýslufélögin fjármögnuðu verkefni sín með gjöldum sem lögð voru á hreppana samkvæmt ákvörðunum sýslunefnda en þessi gjöld voru mjög mishá á milli sýslufélaga þar sem umfangið á útgjöldum þeirra var einnig misjafnt. Í sumum sýslum voru sýslufélög með umfangsmikinn rekstur á skólum, söfnum, elliheimilum o.s.frv. á meðan hrepparnir sjálfir fóru með þau mál milliliðalaust í öðrum sýslum.
 
Kaupstaðir voru á hinn bóginn ekki hluti af sýslufélögunum og þegar hreppur fékk kaupstaðarréttindi gekk hann um leið úr sýslufélaginu. Kaupstaðir höfðu þannig meiri stjórn á sínum málum og greiddu ekki í sýslusjóði. Kaupstaðir mynduðu einnig sjálfstæð lögsagnarumdæmi og bæjarfógetar fóru þar með þau löggæslu- og dómsmál sem sýslumenn sáu um í dreifbýlinu. Hins vegar var það þó víða þannig að sami embættismaðurinn gegndi samhliða stöðu bæjarfógeta og sýslumanns, til dæmis var sýslumaður Gullbringusýslu einnig bæjarfógeti kaupstaðanna í Keflavík, Njarðvík og Grindavík.

Afnám 

Þegar leið á seinni helming 20. aldar var farið að kalla eftir umbótum og einföldun stjórnkerfisins, bæði á sveitarstjórnarstiginu þar sem farið var að leggja áherslu á sameiningu fámennra sveitarfélaga og einnig á fyrirkomulagi umboðsvalds og dómsvalds sem var á höndum sýslumanna og bæjarfógeta. Á 9. áratugnum var því ráðist í miklar lagabreytingar sem í reynd lögðu sýslur af sem stjórnsýsluumdæmi. Árið 1986 voru samþykkt ný sveitarstjórnarlög sem mæltu fyrir um að sýslufélög skyldu afnumin í árslok 1988 og að öll sveitarfélög í landinu skyldu hafa sömu réttarstöðuna, hvort sem um hreppa eða kaupstaði væri að ræða. Í stað sýslufélaga áttu að koma héraðsnefndir sem byggðu á valfrjálsri þátttöku sveitarfélaga og sem kaupstaðir gátu líka verið aðilar að. Slíkar héraðsnefndir störfuðu sums staðar á grunni gömlu sýslufélaganna en síðar hefur samstarf sveitarfélaga aðalega færst yfir á vettvang landshlutasamtaka sem taka yfir stærra svæði. Víða hafa sveitarfélög einnig sameinast þannig að þau ná nú yfir heilar sýslur. Sveitarfélagið Borgarbyggð er til dæmis myndað úr öllum hreppum fyrrum Mýrasýslu, mörgum hreppum fyrrum Borgarfjarðarsýslu og einum hreppi að auki úr fyrrum Snæfellsnes- og Hnappadalssýslu.
 
Samhliða breytingum á sveitarstjórnarstiginu var ráðist í breytingar á embættum sýslumanna og bæjarfógeta. Aðalhvatinn að þeim breytingum var sá að fyrirkomulag framkvæmdavalds og dómsvalds á landsbyggðinni hafði sætt gagnrýni erlendis vegna þess að sami embættismaðurinn (eða fulltrúar hans) fóru með lögregluvald og rannsókn mála og svo dæmdu svo í sömu málum. Dómur Mannréttindadómstóls Evrópu vegna máls manns sem hafði verið dæmdur fyrir umferðarlagabrot á Akureyri var svo kornið sem fyllti mælinn. Með lögum um aðskilnað dómsvalds og umboðsvalds í héraði var skilið á milli rannsókna og ákæruvalds í sakamálum annars vegar og dómsvaldsins hins vegar með því að stofnaðir voru sérstakir héraðsdómstólar sem lægsta þrep dómsvaldsins í öllum málum.  Um leið voru þær breytingar gerðar á umboðsvaldinu að landinu var skipt í 27 umdæmi sýslumanna. Hætt var að kenna embættin við hinar fornu sýslur heldur tekið upp að kenna embættin við aðsetur sýslumanns, t.d. varð sýslumaður Barðastrandarsýslu að sýslumanninum á Patreksfirði.  Eftir þessa breytingu voru umdæmi sýslumanna einnig skilgreind í reglugerð með upptalningu á sveitarfélögum sem falla undir hvert umdæmi. Þessi nýju sýslumannsumdæmi féllu að mestu leyti saman við hina hefðbundnu sýsluskipan en þó með nokkrum undantekningum, s.s. að leggja nokkur nágrannasveitarfélög Reykjavíkur úr fyrrum Kjósarsýslu undir sýslumanninn í Reykjavík og að láta Svalbarðsstrandar- og Grýtubakkahrepp fylgja sýslumanninum á Akureyri þó að þessir hreppar hafi áður tilheyrt Þingeyjarsýslu. Eftir því sem sveitarfélög sameinuðust á næstu árum voru þau stundum sameinuð þvert á sýslumörk þannig að umdæmi sýslumanna ýmist minnkuðu eða stækkuðu eftir því í hvaða umdæmi hinu sameinaða sveitarfélagi var skipað.
 
Embætti sýslumanna voru stokkuð upp á nýjan leik með lagabreytingu árið 2014 og var þeim þá fækkað niður í níu. Lögsagnarumdæmi sýslumanna byggja nú á sömu skiptingu landsins í landshluta og landshlutasamtök sveitarfélaga, með þeirri undantekningu að Vestmannaeyjar eru sérstakt umdæmi sýslumanns.

Sýslurnar 
Sýslurnar voru 23 talsins.

Kaupstaðir 
Auk sýslnanna voru 24 sjálfstæðir bæir, kaupstaðir.

Grundarfjörður (fékk kaupstaðarréttindi 1786 en missti þau og endurheimti ekki aftur)

Annað 
Í flokkunarkerfi Sarps er minjum úthlutuð landfræðileg staðsetning eftir sýslum.

Neðanmálsgreinar

Tenglar 
 Vefur Sýslumanna á Íslandi
 Lög um framkvæmdarvald ríkisins í héraði 1989 nr. 92 1. júní á vef Alþingis
 Reglugerð 1151/2014 um umdæmi sýslumanna.
 Svar dómsmálaráðherra við fyrirspurn Hjörleifs Guttormssonar um sýslur., 122. löggjafarþing 1997–98. Þskj. 1251 – 668. mál.
Ísland er næst stærsta eyja Evrópu, 103 þúsund km² að stærð. Ísland er á heitum reit á Atlantshafshryggnum tæplega 300 km austan við Grænland. Á Íslandi er mikil eldvirkni og víða jarðhiti, víða eru heitir hverir og er jarðhitinn nýttur til upphitunar húsa. Um það bil 10% eyjarinnar er undir jöklum, tæplega fjórðungur er gróinn, rúmlega helmingur er auðn og um 75% telst til hálendis. Eyjan er vogskorin nema suðurströndin, og flestir þéttbýlisstaðir standa við firði, víkur og voga.

Helstu þéttbýlisstaðir eru á höfuðborgarsvæðinu þar sem Reykjavík, Kópavogur, Garðabær, Hafnarfjörður og Mosfellsbær liggja saman. Meðal stærri þéttbýlisstaða í dreifbýli má nefna Akureyri, höfuðstað Norðurlands, Ísafjörð á Vestfjörðum, þéttbýli í Reykjanesbæ á Reykjanesi og Vestmannaeyjar. Akranes og Selfoss eru vaxandi þéttbýlisstaðir.

Staðsetning og stærð

Ísland er vestasta land í Evrópu en nágrannalandið Grænland er austasta land í Ameríku. Asóreyjar, lítill eyjaklasi Á Atlantshafi sem tilheyrir Portúgal, liggja að hluta vestar en Ísland. Ísland liggur í um 970 km fjarlægð frá Noregi, um 1489 km eru til Danmerkur, 420 km til Færeyja og 550 til Jan Mayen.

Ísland er um 103.000 km², 106. stærsta land heimsins, ríflega 5 þúsund km² minna en Gvatemala og tæpum 4 þúsund km stærra en Suður Kórea, og um 0,07% af flatarmáli jarðarinnar. Strandlína landsins mælist 4.970 km en Vestfjarðakjálkinn, Reykjanes og Snæfellsnes hafa mikla strandlínu. Nyrsti tangi Íslands heitir Rifstangi (66°32,3´ N) og sá syðsti Kötlutangi (63°23,6´ N), Ísland liggur því á milli 63 og 66 breiddargráðu. Vestasti oddi landsins eru Bjargtangar (24°32,1´ V) og sá austasti Gerpir (13°29,6´ V).

Stærstu eyjarnar við strendur landsins eru Vestmannaeyjar (samanlagt 17 km²), Hrísey (8 km²), Hjörsey (5,5 km²), Grímsey (5,3 km²) og Flatey á Skjálfanda (2,8 km²). Byggð er á Vestmannaeyjum, þar búa ríflega fjögur þúsund manns.

Jarðfræði 

Ísland tók að myndast fyrir um 26-44 milljónum ára. Elsta berg landsins er yst á Vestfjörðum og er um 16 milljón ára gamalt samkvæmt aldursgreiningum. Vegna norðlægrar legu landsins eru ummerki ísaldarinnar áberandi en hún hófst af fullum krafti fyrir rúmlega 2 milljónum ára. Seinasta kuldaskeiði ísaldar lauk fyrir um 11.500 árum og er tímabilið eftir það nefnt nútími.

Eins og áður hefur komið fram er Ísland á heitum reit, og er jarðhitasvæðum skipt í háhitasvæði eins og Kröflu, Brennisteinsfjöll og Hengil annars vegar og lághitasvæði eins og við Reykholt í Borgarfirði þar sem Deildartunguhver er að finna. Í gegnum Ísland liggja þrjár aðalsprungureinar sem allar tilheyra Norður-Atlantshafshryggnum; ein kemur sunnan frá vestan Vestmannaeyja og endar við syðri rætur Langjökuls í norðri. Önnur kemur norðan að austan Grímseyjar, yfir Melrakkasléttu og niður Vatnajökul með Bárðarbungu og Grímsvötnum til suðurs. Milli þessarra tveggja klemmist svo þverbrotabelti Suðurlandsundirlendisins sem gerir það að mjög virku jarðskjálftasvæði. Þriðja og máttlausasta sprungureinin gengur vestan við Ísland og norður með landinu austan við Grænland, og snertir eingöngu á föstu landi við Snæfellsjökul.

Jöklar, vötn, ár og fossar 

Jöklar þekja 11.922 km² eða  11,6% landsins. Vatnajökull, stærsti jökull Evrópu, er á Suð-Austurlandi en hann er 8.100 km². Úr Vatnajökli ganga nokkrir skriðjöklar; Skaftárjökull, Köldukvíslarjökull, Tungnárjökull, Síðujökull, Skeiðarárjökull, Breiðamerkurjökull, Skálafellsjökull, Fláajökull, Eyjabakkajökull, Brúarjökull og Dyngjujökull. Næst-stærsti jökull landsins er Langjökull um 950 km², Hofsjökull er litlu minni eða 925 km², Mýrdalsjökull er 596 km², Drangajökull 160 km² og fjölda smærri jökla er að finna á landinu.

Alls þekja stöðuvötn um 2.757 km² af yfirborði Íslands eða sem samsvarar 2,68% af flatarmáli landsins. Stærsta stöðuvatn Íslands er Þórisvatn eða Þingvallavatn, eftir því hver vatnsstaðan í Þórisvatni er en það er miðlunarlón fyrir Vatnsfellsvirkjun. Dýpsta stöðuvatn landsins er Öskjuvatn við Öskju, um 220 m á dýpt. Mývatn er þekkt stöðuvatn sem er nálægt Kröflu og er mjög grunnt og í eru fjöldi eyja. Í Mývatni finnast stórir, kúlulaga grænþörungar sem nefnt er kúluskítur en þeir eru sérstakir fyrir þær sakir að þeir finnast aðeins í Mývatni og í Akanvatni á Hokkaidoeyju í Japan.

Lengsta á Íslands er Þjórsá sem rennur frá norðanverðum Sprengisandi um 230 km leið til sjávar. Vatnsmesta á Íslands er Ölfusá en við Selfoss mælist meðalrennsli hennar 400 m³/s. Jökulsá á Fjöllum sem rennur undan Vatnajökli er önnur lengsta á landsins, Jökulsá á Dal sem rennur líka undan Vatnajökli hefur verið virkjuð með Kárahnjúkavirkjun.

Hæsti foss landsins er Morsi í Morsá, mældur 227,3 m á hæð. Gullfoss er einn þekktasti foss landsins sem ásamt hvernum Geysi trekkir að fjölda ferðamanna á hverju ári. Dettifoss, Goðafoss, Glymur  Svartifoss og Dynjandi eru einnig þekkt örnefni.

Veðurfar 
Á Íslandi er temprað loftslag, landið er ekki stórt og geta mánaðarmeðaltöl í hita á tilteknum stað veitt góða hugmynd um aðra staði á landinu. Golfstraumurinn hefur talsverð áhrif á hitastig, að vetri til er hlýjar meðfram ströndinni en inni á landi. Þetta getur þó breyst sé hafís við landið eða ef mjög hægviðrasamt er. Að sumri til ræður vindafar miklu um hitastig á landinu. Mesti hiti sem mælst hefur á landinu var 30,5 °C Teigarhorni þann 22. júní 1939 en lægsti hiti mældist á Grímsstöðum og Möðrudal -38 °C þann 21. janúar 1918. Meðalhiti í Reykjavík í janúar er 1,8 °C en –8 °C á miðhálendinu þar sem vetur eru kaldastir. Meðalhiti í júlí er um 10 °C á landinu öllu, aðeins lægri á norðurlandi. 

Fylgni er á milli úrkomu og hitastigs á Íslandi. Á síðastliðinni hálfri öld eða svo hefur úrkoma aukist. Talsverður munur er í meðalúrkomu og meðalhita á veðurathugunarstöðvum fyrir árið 2006; á Kirkjubæjarklaustri mældist úrkoman 2.218 mm og hitinn 5,6 °C, á Raufarhöfn 509 mm og 3,8 °C í Reykjavík 890 mm og 5,4 °C.

Gróðurfar 

Á landnámsöld er áætlað að um fjórðungur landsins hafi verið þakinn birkiskógi eða kjarri en í dag er um 2% lands skóg eða kjarri vaxið. Þar af er 0,5% ræktaður skógur og 1,5% birkiskógar og kjarr (2019) . 

Algengasta tréð er ilmbjörk. Önnur innlend tré eru ilmreynir og hin sjaldgæfa blæösp. Einnig finnast runnar og kjarr eins og gulvíðir og loðvíðir og fjalldrapi. Innfluttar trjátegundir sem notaðar hafa helst í skógrækt eru: Alaskaösp, sitkagreni, rússalerki og stafafura. Skógrækt innfluttra tráa jókst mjög eftir seinni heimsstyrjöld.  Talið er að eingöngu um 500 tegundir háplantna sé að finna á Íslandi vegna síðustu ísaldar, er landið var hulið jökli. Bróðurpartur þeirra plantna sem nú þrífast á landinu hafa borist eftir ísöld með vindum, fuglum eða mönnum en sumir telja að allt að fimmtungur hafi lifað af ísöldina, til dæmis á jökulskerjum.

Lítil fjölbreytni er í gróðurfari milli landshluta. Þó er talað um einkennisplöntur, það er bláklukku og gullsteinbrjót á Austurlandi og draumsóley og krossjurt á Vestfjörðum. Nokkrar plöntur eru bundnar við ákveðin svæði, til dæmis skeggburkni á Norðurlandi og burstajafni á Suðausturlandi. Yfir 600 mosategundir, 700 fléttutegundir og um 2.000 tegundir af sveppum hafa fundist á Íslandi. Ein ástæða fjölda sveppategunda er sú að sveppagró eru smásæ og geta borist með vindum, aukinheldur þrífast sveppir í tiltölulega ófrjóum jarðvegi. Eitt megineinkenni gróðurfars á Íslandi er mosi en hann er víða eini gróðurinn sem þrífst í hraunum og söndum landsins.

Dýralíf 

Miðað er við að um 1.600 tegundir dýra finnist á Íslandi, ríflega helmingurinn skordýr. Fá stór spendýr finnast á Íslandi, heimskautarefurinn er eina upprunalega spendýrið. Hvítabirnir hafa einnig borist til landsins með hafís. Önnur stærri dýr hafa verið flutt til landsins og meðal þeirra má nefna hagamúsina, hreindýr, minkinn, rottuna, ketti og hunda. Búskapur er hafður á kindum, hestum og nautgripum. Þá tíðkast einnig eldi hænsna (kjöt og eggjaafurðir), loðdýra, svína og geita.

Rostunga má finna við strendur landsins og sex tegundir sela sömuleiðis; landselur, vöðuselur, hringanóri, útselur, blöðruselur og kampselur. Sést hafa 23 tegundir hvala á Íslandsmiðum en á hverjum tíma er metið sem svo að á bilinu 3-4 hundruð þúsund hvali megi finna þar. Einna fjölmennustu tegundirnar eru langreyður, hrefna, grindhvalur og sandreyður en einnig finnast steypireyðar, andarnefjur, háhyrningar, búrhvalir og blettahnýðar. Hnúfubakur er aftur á móti mjög sjaldgæfur að talið er vegna ofveiða Norðmanna en hann var friðaður árið 1955. Enn sjaldgæfari tegundir eru náhvalur og mjaldur. Í ferskvatni lifa laxar, urriðar, bleikjur, hornsíli og álar.

Alls hafa sést um 370 tegundir fugla á Íslandi, þ.m.t. mávar, endur, svanir, hafernir, hrafnar og fálkar. Um 80 tegundir fugla verpa á Íslandi. Lundinn er álitinn eins konar einkennisdýr landsins, enda er hann fjölmennastur fugla, talið er að 10 milljón lunda verpi á Íslandi á hverju sumri. Ísland er einnig viðkomustaður farfugla, s.s. gæsa og vaðfugla. Mikil dúntekja hefur verið við Íslandsstrendur í gegnum aldirnar en hún er mikilvæg á hlunnindajörðum. Æðarfuglinn var friðaður á Íslandi árið 1786.

Tilvísanir 
<div class="references-small">

Heimildir 
 Upplýsingar á ýmsum vefsíðum Náttúrufræðistofnunar Íslands

Tenglar 

 Náttúrufræðistofnun Íslands
 Náttúrufræðistofa Kópavogs
 Island.is - Ferðalög og samgöngur >  Innanlands 
 Náttúrustofa Austurlands
 Náttúrustofa Vesturlands
 Náttúrustofa Norðausturlands
 Náttúrustofa Suðurlands
 Náttúrustofa Reykjaness 
 Náttúrustofa Vestfjarða
 Náttúrustofa Norðurlands vestra
 Landmælingar Íslands
 Hafrannsóknarstofnun
 Veiðimálastofnun
 Orkustofnun - Gögn og fróðleikur
 Landshagir 2007 - Land og umhverfi, rit gefið út af Hagstofu Íslands
 Flóra Íslands

Félagasamtök 
 Landvernd
 Náttúruverndarsamtök Íslands
Getur líka átt við Íslenska menningu, bók Sigurðar Nordals.  
Íslensk menning er menning Íslendinga. Hún er þekkt fyrir bókmenntasögu sína, sem er byggð á höfundum frá 12. og 14. öldum.

Bókmenntir 
Elstu íslensku bókmenntirnar eru skrifaðar í kringum 1100, þó þær eigi sér mun eldri rætur í munnlegri geymd. Það sem fyrst var skrifað voru lög, áttvísi (ættfræði) og þýðingar helgar (kristinfræði), auk Fyrstu málfræðiritgerðarinnar og Íslendingabókar Ara fróða. Sögur af konungum fylgdu svo í kjölfarið og þá Íslendingasögur, riddarasögur og fornaldarsögur.

 Íslensk skáld
 Íslenskar bókmenntir

Leiklist 
 Íslenskir leikarar

Kvikmyndir 
Árlega eru veitt verðlaun fyrir afrek liðins árs í kvikmyndagerð á Íslandi. Verðlaunin, sem hafa Óskarsverðlaunin bandarísku sem fyrirmynd, eru kölluð Edduverðlaunin.

 Íslenskar kvikmyndir

Tónlist 
 Íslenskir tónlistarmenn
 Íslenskar hljómsveitir
 Íslensku tónlistarverðlaunin 2004

Myndlist 
Myndlist á Íslandi er ung á alþjóðamælikvarða. Áður voru það aðallega málverk sem voru gerð, en um 1965 varð til hópur sem kallaði sig SÚM og þeir komu með nýjar stefnur í íslenska myndlist í fyrsta sinn. Innsetningar, gjörningar og fleira í þeim dúr kom í fyrsta sinn til landsins og var listamaðurinn Dieter Roth helsta driffjörðin í SÚM.

 Íslenskir myndlistamenn
 Íslenskir málarar
 Myndlistarskólar

Hannyrðir og klæðagerð 

 Þjóðbúningurinn

Annað 
Þekktustu Íslendingarnir eru líklega tónlistarkonan Björk Guðmundsdóttir og rithöfundurinn Halldór Laxness, Nóbelsverðlaunahafi í bókmenntum árið 1955.

Íslensk menning
Lofsöngur er sálmur eftir Matthías Jochumsson við lag Sveinbjörns Sveinbjörnssonar samið fyrir þjóðhátíð í tilefni af þúsund ára afmæli Íslandsbyggðar árið 1874. Lag og ljóð voru frumflutt af blönduðum kór við hátíðarguðsþjónustu sem hófst klukkan 10:30 í Dómkirkjunni í Reykjavík sunnudaginn 2. ágúst 1874 sem Lofsöngur í minningu Íslands þúsund ára og var konungur Danmerkur (og þar með konungur Íslands), Kristján IX, viðstaddur þá athöfn.

Ljóðið öðlaðist í kjölfar þess vinsældir meðal almennings sem þjóðsöngur og var flutt sem slíkt við fullveldistökuna 1918, sú staða ljóðs og lags var svo fest í „lög um þjóðsöng Íslendinga“, sem voru samþykkt á Alþingi 8. mars 1983 og tóku gildi 25. mars sama ár. Áður var vísan Eldgamla Ísafold eftir Bjarna Thorarensen við lagið God Save the Queen oft sungin sem einhvers konar þjóðsöngur, en það þótti ekki hæfa að notast við sama lag og aðrar þjóðir nota við þjóðsöng sinn.

Lofsöngurinn gengur oftast undir heitinu Ó, Guð vors lands, sem er fyrsta ljóðlína hans og er það meðal annars notað sem heiti ljóðsins í lögum um þjóðsönginn, en er þó skrifað þar án kommu á eftir ó-inu.

Saga 
Gefinn var út konungsúrskurður þann 8. september 1873 þess efnis að opinber guðsþjónusta skyldi haldin í öllum kirkjum landsins í tilefni 1000 ára afmæli Íslandsbyggðar sumarið 1874, og átti biskup Íslands samkvæmt honum að ákveða messudag og ræðutexta, Pétur Pétursson sem þá þjónaði sem biskup ákvað að messudagurinn skyldi vera 2. ágúst 1874 og að sálmurinn sem flytja skyldi væri 90. Davíðssálmur, 1.-4. og 12.-17. vers, og urðu þau vers innblástur Matthíasar Jochumssonar að Lofsöngnum:

Drottinn, þú hefir verið oss athvarf 
frá kyni til kyns. 
Áður en fjöllin fæddust
og jörðin og heimurinn urðu til, 
frá eilífð til eilífðar ert þú, ó Guð. 

Þú lætur manninn hverfa aftur til duftsins
og segir: "Hverfið aftur, þér mannanna börn!" 
Því að þúsund ár eru í þínum augum
sem dagurinn í gær, þegar hann er liðinn, 
já, eins og næturvaka. 

Kenn oss að telja daga vora,
að vér megum öðlast viturt hjarta. 

Snú þú aftur, Drottinn. Hversu lengi er þess að bíða,
að þú aumkist yfir þjóna þína? 
Metta oss að morgni með miskunn þinni,
að vér megum fagna og gleðjast alla daga vora. 

Veit oss gleði í stað daga þeirra, er þú hefir lægt oss,
ára þeirra, er vér höfum illt reynt. 
Lát dáðir þínar birtast þjónum þínum
og dýrð þína börnum þeirra. 

Hylli Drottins, Guðs vors, sé yfir oss,
styrk þú verk handa vorra. 

Ljóðið var ort á Bretlandseyjum veturinn 1873-1874, fyrsta erindið á heimili Sveinbjörns Sveinbjörnssonar að London Street 15 í Edinborg árið 1873, þar sem Matthías dvaldi um hríð en annað og þriðja erindið í Lundúnum og segir Matthías svo frá yrkingu þess í sjálfsævisögu sinni, Sögukaflar af sjálfum mér, í kaflanum „Þriðja útförin mín“, undirkaflanum „Hjá kunningjum á Bretlandi“:

Brynjólfur Tóbíasson segir í bók sinni, Þjóðhátíðin 1874, þannig frá fyrsta flutningi Lofsöngsins:

Umræður um að skipta um þjóðsöng 
Reglulega hefur sú hugmynd komið upp í þjóðfélagsumræðunni að skipta um þjóðsöng og hafa þá oft verið nefnd lögin Ísland er land þitt eftir Magnús Þór Sigmundsson við texta Margrétar Jónsdóttur og ljóð Eggerts Ólafssonar Ísland ögrum skorið við lag Sigvalda Kaldalóns og Öxar við ána, lag Helga Helgasonar við ljóð Steingríms Thorsteinssonar. Þjóðsöngurinn hefur einkum verið gagnrýndur fyrir að þykja torsunginn; að vera of langur, en iðulega þarf að auka spilunarhraða lagsins eða stytta það, oftast niður í fyrsta erindið, við alþjóðlega kappleiki og aðrar þjóðlegar samkomur; fyrir að vera torskilinn og að lokum fyrir að fjalla aðallega um Guð kristinna manna.

Árið 1996 (121. löggjafarþing, 35. mál) var lögð fram þingsályktunartillaga um „endurskoðun á lögum um þjóðsöng Íslendinga“ og m.a. lagt til að taka upp annan þjóðsöng ásamt lofsöngnum og hafa þá tvo þjóðsöngva (líkt og t.d. Nýja Sjáland hefur gert), tillagan var felld.

Þann 8. nóvember 2004 (131. löggjafarþing, 279. mál) lögðu tveir þingmenn Sjálfstæðisflokksins úr Norðausturkjördæmi, Sigríður Ingvarsdóttir og Hilmar Gunnlaugsson fram þingsályktunartillögu þess efnis að kannað yrði hvort rétt væri að skipta um þjóðsöng, „með það fyrir augum að taka upp nýjan þjóðsöng sem væri auðveldari í flutningi og hentaði betur til almennrar notkunar, svo sem í skólum, á íþróttakappleikjum og við önnur svipuð tækifæri.“ Þau mæltu einkum með tveimur staðgenglum: ljóðinu Ísland ögrum skorið og laginu Ísland er land þitt. Fyrri umræða var haldin 16. nóvember 2004 og var ákveðið skv. atkvæðagreiðslu að halda henni áfram í síðari umræðu.

Í könnun Gallup í mars 1994 var spurt tveggja spurninga: „Hvað heitir þjóðsöngurinn?“ og „Á að skipta um þjóðsöng?“

Við fyrri spurningunni svöruðu 60% „Ó guð vors lands“, 1,8% „Lofsöngur“, 6% nefndu aðra söngva, 32% aðspurðra kváðust ekki vita nafn þjóðsöngsins. Mikill munur var eftir aldri á því hvort aðspurðir vissu hver þjóðsöngurinn væri, eða um 30% 15-24 ára fólks og 90% 55-69 ára.

Við seinni spurningunni svöruðu 65% því að þeir vildu halda sig við núverandi þjóðsöng, tæplega 5% kusu Öxar við ána.

Í annarri Gallupkönnun sem gerð var í nóvember 1996 í kjölfar umræðna á Alþingi um hvort skipta ætti um þjóðsöng, vildu 68% halda núverandi þjóðsöng og tæplega 32% vildu nýjan. Stuðningur við þjóðsönginn jókst með hækkandi aldri en fór þó aldrei niður fyrir 50%. Athuga skal, að í hvorugri könnuninni gaf Gallup upp stærð úrtaks eða svarhlutfall.

Lagaleg staða 
„Lög um þjóðsöng Íslendinga“, þar sem söngurinn er nefndur „Ó Guð vors lands“, voru samþykkt á Alþingi 8. mars 1983 og tóku gildi 25. mars sama ár. Þar er m.a. staðhæft að hann sé eign íslensku þjóðarinnar, að hann skuli ekki flytja eða birta í annarri mynd en hinni upprunalegu, að eigi sé heimilt að nota hann í viðskipta- eða auglýsingaskyni, að forsætisráðherra skuli skera úr um allan ágreining um rétta notkun hans og að forsætisráðuneytið fari með umráð yfir útgáfurétti hans. Forsetinn hefur svo vald til að setja nánari ákvæði um notkun hans með forsetaúrskurði ef þörf þykir.

Brot á lögunum vörðuðu upprunalega varðhaldi allt að 2 árum, en því var breytt með lögum nr. 82, 16. júní 1998. Eftir að þau tóku gildi varðaði brot á lögum um þjóðsöng Íslendinga fangelsisvist allt að 2 árum.

Ljóðið
Lofsöngurinn samanstendur af þremur erindum og er yfirleitt látið nægja að syngja það fyrsta við opinberar samkomur.

1. erindi 
Ó, guð vors lands! Ó, lands vors guð!
Vér lofum þitt heilaga, heilaga nafn!
Úr sólkerfum himnanna hnýta þér krans
þínir herskarar, tímanna safn.
Fyrir þér er einn dagur sem þúsund ár
og þúsund ár dagur, ei meir:
eitt eilífðar smáblóm með titrandi tár,
sem tilbiður guð sinn og deyr.
Íslands þúsund ár, 
Íslands þúsund ár,
eitt eilífðar smáblóm með titrandi tár,
sem tilbiður guð sinn og deyr.

2. erindi 
Ó, guð, ó, guð! Vér föllum fram
og fórnum þér brennandi, brennandi sál,
guð faðir, vor drottinn frá kyni til kyns,
og vér kvökum vort helgasta mál.
Vér kvökum og þökkum í þúsund ár,
því þú ert vort einasta skjól.
Vér kvökum og þökkum með titrandi tár,
því þú tilbjóst vort forlagahjól.
Íslands þúsund ár 
Íslands þúsund ár 
voru morgunsins húmköldu, hrynjandi tár,
sem hitna við skínandi sól.

3. erindi 
Ó, guð vors lands! Ó, lands vors guð!
Vér lifum sem blaktandi, blaktandi strá.
Vér deyjum, ef þú ert ei ljós það og líf,
sem að lyftir oss duftinu frá.
Ó, vert þú hvern morgun vort ljúfasta líf,
vor leiðtogi í daganna þraut
og á kvöldin vor himneska hvíld og vor hlíf
og vor hertogi á þjóðlífsins braut.
Íslands þúsund ár 
Íslands þúsund ár
verði gróandi þjóðlíf með þverrandi tár,
sem þroskast á guðsríkis braut.

Sjá einnig 
Íslenski fáninn
Skjaldarmerki Íslands

Tilvísanir

Heimild 

 Sögukaflar af sjálfum mér eftir Matthías Jochumsson. 1959.

Tenglar 

 Upprunalegt nótnahandrit Lofsöngsins
 Lög um þjóðsöng Íslendinga . og lög um breytingu á þeim (ásamt öðrum lögum) ().
 Tillaga til þingsályktunar um nýjan þjóðsöng, útbýtt 8. nóvember 2004.
 Vefsíða Forsætisráðuneytisins um þjóðsönginn þar sem farið er í sögu hans, sýndar eru nótur fyrir blandaðan kór, píanó og karlakór, auk þess sem hýstar eru þýðingar á fyrsta erindi ljóðsins yfir á fjölmörg tungumál.
 Þjóðsöngur Íslendinga - formáli eftir Steingrím J. Þorsteinsson - 1957
 Ágrip af sögu þjóðsöngsins eftir Birgi Thorlacius - 1991
 „Ó, Guð vors lands“ - Þjóðsöngur Íslendinga“ inniheldur m.a. sönginn í flutningi blandaðs kórs og blandaðs kórs ásamt hljómsveit.

Greinar um lofsöngin
 Land vors guðs? - Saga lofsöngsins; af Vantru.is .
 Nú vantar þjóðsönginn; grein eftir Halldór Laxness, birtist í Þjóðviljanum 1944
 „Ætti medalíu skilið“; grein í Morgunblaðinu 1972 

Íslensk tónlist
Sálmar
Þjóðartákn Íslands
Þjóðsöngvar
Íslenska er vesturnorrænt, germanskt og indóevrópskt tungumál sem er einkum talað og ritað á Íslandi og er móðurmál langflestra Íslendinga. Það hefur tekið minni breytingum frá fornnorrænu en önnur norræn mál og er skyldara norsku og færeysku en sænsku og dönsku.

Ólík mörgum öðrum vesturevrópskum tungumálum hefur íslenskan ítarlegt beygingarkerfi. Nafnorð og lýsingarorð eru beygð jafnt sem sagnir. Fjögur föll eru í íslensku, eins og í þýsku, en íslenskar nafnorðabeygingar eru flóknari en þær þýsku. Beygingarkerfið hefur ekki breyst mikið frá víkingaöld, þegar Norðmenn komu til Íslands með norræna tungumál sitt.

Meirihluti íslenskumælenda býr á Íslandi, eða um 300.000 manns. Um 8.000 íslenskumælendur búa í Danmörku, en þar af eru 3.000 nemendur. Í Bandaríkjunum eru talendur málsins um 5.000, og í Kanada 1.400. Stærsti hópur kanadískra íslenskumælenda býr í Manitoba, sérstaklega í Gimli, þar sem Vestur-Íslendingar settust að. Þó að 97% Íslendinga telji íslensku móðurmál sitt er tungumálið nokkuð í rénun utan Íslands. Þeir sem tala íslensku utan Íslands eru oftast aðfluttir Íslendingar, nema í Gimli þar sem íslenskumælendur hafa búið frá 1880.

Árnastofnun sér um varðveislu málsins og hýsir miðaldahandrit sem skrifuð voru á Íslandi. Auk þess styður hún rannsóknir á málinu. Frá 1995 hefur verið haldið upp á dag íslenskrar tungu þann 16. nóvember á hverju ári, sem var fæðingardagur Jónas Hallgrímssonar skálds.

Saga 
Sögu íslenskunnar má skipta í þrjú skeið: fornmál til um 1350, miðmál frá 1350 til um 1550 (eða 1600), og nútímamál frá lokum miðmáls. Á þeim tíma sem hefur liðið hafa orðið talsverðar breytingar á tungumálinu, einkum á orðaforða og framburði, en lítt á málfræði. Breytingar þessar, einkum á orðaforða, má rekja til breyttra lifnaðarhátta, breytinga á samfélaginu, nýrrar tækni og þekkingar, sem og áhrifa annarra tungumála á íslensku, einkum ensku og dönsku.

Uppruni 
Íslenska tilheyrir hinni germönsku grein indóevrópskra tungumála sem greindist snemma í norður-, austur- og vesturgermönsk mál. Íslenska á rætur sínar að rekja til elsta stigs norðurgermanskra mála: frumnorrænu, sem töluð var á Norðurlöndum á árunum 200 til 800.

Í kringum víkingaöld (frá árinu 793–1066) greindist norrænan svo í austur- (dönsku og sænsku) og vesturnorrænu (íslensku, norsku, færeysku og norn) og er íslenska því skyldari norsku og færeysku en sænsku og dönsku. Þá fluttu norskir landnámsmenn með sér tungumál sitt þegar þeir settust að á Íslandi á 9. öld en þeir komu flestir frá Vestur-Noregi.

Forníslenska 
Það er álitamál hvenær íslenskan sjálf hafi orðið til og útilokað að tímasetja það nákvæmlega: íslenskan og norskan fjarlægðust svo hægt og rólega og voru þau orðin talsvert ólík í kringum 1400 en eðlilegast væri að segja að íslenska hafi orðið sértungumál þegar orðinn var einhver ákveðinn munur á því og því norsku.

Sumir landnámsmenn voru frá Bretlandseyjum af norrænum og keltneskum uppruna og einnig fluttu landnámsmenn með sér fólk frá Írlandi. Þrátt fyrir það hafa áhrif Kelta á íslenskuna ekki verið mikil eru einskorðuð við tökuorð, mannanöfn og örnefni.

Í forníslensku var raddað blísturshljóð /z/, sem afraddaðist og styttust forliggjandi sérhljóðar (Özur → Össur, Gizur → Gjissur). Milli 1100 og 1200 urðu s að r-um (samanber vas → var og es → er).  

Þátíð fyrstu persónu eintölu framsöguháttar veikra sagna sem nú endar með -i endaði með -a (ek kallaða → ég kallaði). Beygingarendingar fyrstu persónu viðtengingarháttar hafa sömuleiðis breyst í hvort tveggja eintölu sem fleirtölu. Viðtengingarháttur fyrstu persónu eintölu nútíðar endaði í fornmálinu á -a (þótt ek brjóta), en ekki -i (þótt ég brjóti) eins og í dag. Í fleirtölu endaði hann á -im en ekki -um. Enn fremur breyttist miðmyndarendingin úr -sk í -st (barðisk → barðist).

Miðíslenska 

Íslenskt ritmál hefur lítið breyst síðan á 11. öld með þeim afleiðingum að Íslendingar geta enn í dag — með nokkurri æfingu — lesið forn rit á borð við Landnámu, Snorra-Eddu og Íslendingasögurnar. Samræmd stafsetning, og þó einkum nútímastafsetning, auðveldar lesturinn þó mikið, auk þess sem orðaforði þessara rita er heldur takmarkaður. Meiri breytingar hafa orðið á framburði, en minni breytingar hafa orðið á málfræði.

Helstu breytingar á framburði í miðíslensku voru meðal annars aukin notkun samhljóðaruna. Eftir 1300 var u skotið inn á undan -r-endingum (samanber maðr → maður) í auknum mæli. Svo breyttist framburður á samhljóðalklösunum -ll- og -nn- úr [lː] og [n:] í [tl] og [tn]. Svo önghljóðuðust mörg lokhljóð, samanber mik → mig, barnit → barnið.

Breytingar á málfræði voru minni en samt markverð. Tvítalan hvarf úr málinu, sem tíðkaðist í fyrstu og annarri persónu persónufornafna, og varð fleirtala. Svo varð fleirtalan hátíðlegt mál, en þéranir tíðkast ekki enda eru ávörp tiltölulega óformleg í daglegum samskiptum. Nokkrar sterkar sagnir fengu veikar beygingar, samanber hratt → hrinti, fól → faldi, hjalp → hjálpaði, en athyglisvert er að sterku beygingarnar eru enn notaðar í ákveðnu samhengi. Endingar sagna í annarri persónu breyttust líka, samanber ferr → ferð, slær → slærð og less → lest, líklega vegna áhrifa frá fornafni annarrar persónu.

Orðaforði íslenskunnar hefur breyst töluvert í gegnum söguna. Fjöldi tökuorða hefur bæst við málið, en á stigi miðíslensku voru þau aðallega úr grísku og latínu (samanber orð eins og biblía, kirkja og prestur). Á 12. öldinni voru tekin upp ný dagaheiti (fyrir áhrif frá Jóni Ögmundarsyni Hólabiskupi) ólíkt því sem var í öðrum germönskum málum. Heiðin heiti og heitin í dag eru tilgreind í töflunni til hægri.

Nútímaíslenska 
Á upphafsstigi nútímaíslensku fór straumur tökuorða að vaxa ört. Mikið var tekið af orðum úr latínu og síðar dönsku, og viðhorf til þeirra voru misjöfn. Á 19. öld tóku Fjölnismenn upp hreintungustefnu og reyndu að koma tökuorðum úr umferð í málinu. Þau bjuggu til nýyrði úr íslenskum eða forníslenskum orðhlutum en þessi hefð er enn lifandi í dag. Dönsk orð eins og bíginna „byrja“, bítala „borga fyrir“ og forsækja „reyna“ voru hreinsuð úr málinu og eru ekki lengur notuð í dag. 

Á 20. öld varð hreintungustefna opinber ríkisstefna en Orðanefnd verkfræðinga var stofnuð árið 1919. Þessi var fyrsta nefndin sem hafði það að markmið að skipuleggja nýyrðasmíði á formlegan hátt. Íslensk málnefnd var stofnuð árið 1964, en hún sá um nýyrðasmíði í miklum mæli og greip meðal annars til samstarfs við fjölmiðla til að koma nýyrðum sínum í umferð. Íslensk málnefnd sameinaðist nokkrum öðrum stofnunum árið 2006 og varð svo að Árnastofnun.

Í dag koma langflest tökuorð úr ensku, en þetta endurspeglast í minni stöðu dönskunnar á Íslandi á 21. öld. Auk þess hefur dregið mikið úr notkun íslenskra mállýska og tungumálið er orðið  samræmdara um landið allt. Þetta er í miklum mæli þéttbýlisþróun um að kenna, en áhrif fjölmiðlanna frá höfuðborgarsvæðinu gegna einnig hlutverki í þessu.

Hljóðfræði 
Í íslensku eru bæði einhljóð og tvíhljóð. Samhljóð geta verið annaðhvort rödduð eða órödduð. Greinarmunurinn á samhljóðum er yfirleitt gerður með röddun, nema á lokhljóðum. Lokhljóðin b, d og g eru órödduð og eini munurinn á þeim og p, t og k er fráblástur. Á undan löngu p, t eða k er aðblástur, en ekki á undan löngu b, d eða g. Aðblásið tt-hljóð samsvarar samhljóðaklasanum cht á þýsku og hollensku (samanber nótt, dóttir og þýska Nacht, Tochter og hollenska nacht, dochter).

Samhljóð

Sérhljóð

Málfræði 

Íslenska beygingarkerfið er flókið og hefur ekki breyst mikið frá forníslensku. Nafnorð og fornöfn beygjast í kyni, tölu og föllum. Kynin eru þrjú: karlkyn, kvenkyn og hvorugkyn. Í hverju kyni eru misjafnar beygingarmyndir. Föllin fjögur sem voru til í forníslensku hafa öll varðveist, en þau eru nefnifall, þolfall, þágufall og eignarfall. Lýsingarorð beygjast í kyni, tölu, föllum og þremur stigum (frumstigi, miðstigi og efsta stigi). Auk þess hefur hvert lýsingarorð sterka og veika beygingu. Ákveðinn greinir er skeyttur við nafnorð, eins og á hinum norrænu málunum, en enginn óákveðinn greinir er til á íslensku. Töluorðin einn, tveir, þrír og fjórir beygjast í kyni og föllum, en hin töluorðin eru óbeygð. Þérun er í rauninni útdauð í málinu, og er notuð aðeins í kaldhæðnum eða hátíðlegum tilgangi í dag.

Sagnkerfið á íslensku er margbrotið. Sagnir beygjast í tveimur tíðum, persónu, tölu, háttum og myndum. Tíðarnir eru tvær, eins og á öðrum germönskum málum: nútíð og þátíð. Persónurnar eru þrjár: fyrsta, önnur og þriðja. Sagnhættirnir eru þrír: framsöguháttur, viðtengingarháttur (sem horfin úr hinum norrænu málunum) og boðháttur. Svo eru sagnmyndirnar, en þær eru þrjár: germynd, miðmynd og þolmynd. Miðmyndin er frekar sérstök, en uppruni hennar liggur í afturbeygða fornafninu sig. Deilt er um hvort hún eigi að vera talin sagnmynd, því margar sagnir í miðmynd hafa öðruvísi merkingar en samsvarandi germyndarformin, t.d. gera — gerast, taka — takast. Íslenskar sagnir geta verið annað hvort sterkar eða veikar, en stærri fjöldi íslenskra sagna eru veikar en á hinum germönsku málunum. Flokkun íslenskra sagna er mismunandi, en talið er að flokkarinar eru allt að 3 til 7. Langflestar íslenskar sagnir enda með -a í nafnhætti, en það er lítill hópur sagna sem endar á -á. Tvær sagnir enda með -u í nafnhætti, en þær eru munu og skulu. Svo eru undantekningarnar þvo (þvá á forníslensku) og ske (tökuorð úr dönsku).

Orðaröðin á íslensku er frumlag-sögn-andlag (FSA), en hún er frekar frjálsleg og næstum hvaða orðaröð sem er má nota í skáldamáli. Samt sem áður er sögnin oftast í öðru sæti í setningunni, eins og á öðrum germönskum málum.

Varðveisla 
Ýmsar ástæður eru fyrir því hversu vel málið hefur varðveist. Hefðbundna skýringin er auðvitað einangrun landsins en líklega hefur fullmikið verið gert úr því og er sú skýring ein tæpast fullnægjandi. Önnur ástæða sem oft er nefnd er sú að málið hafi varðveist í skinnhandritunum, hvort sem var um afþreyingarbókmenntir að ræða eða fræði. Handritin hafi verið lesin og innihald þeirra flutt fyrir þá sem ekki voru læsir, þannig hafi mál þeirra varðveist og orðaforði handritanna haldist í málinu. 

Enn fremur hafi lærðir Íslendingar skrifað að miklu leyti á móðurmálinu, allt frá því að Ari fróði og fyrsti málfræðingurinn skráðu sín rit, þess vegna hafi latínuáhrif orðið minni en víða annars staðar. Kirkjunnar menn á Íslandi voru líka fljótir að tileinka sér aðferðir Marteins Lúthers og Biblían var snemma þýdd á íslensku. Biblíur og önnur trúarrit voru því snemma til á íslensku á helstu fræðasetrum landsins og prestar boðuðu Guðs orð á íslensku. Þessa kenningu má helst styðja með því að bera okkur saman við þjóðir sem ekki áttu Biblíu á eigin tungu, til dæmis Norðmenn en þeir notuðust við danska Biblíu. Orsakir þeirrar þróunar sem varð á íslensku verða seint útskýrðar til hlítar en þeir þættir sem nefndir eru hér að ofan hafa allir haft einhver áhrif.

Margir Íslendingar telja íslenskuna vera „upprunalegra“ mál en flest önnur og að hún hafi breyst minna. Það er ekki alls kostar rétt og má í því sambandi nefna að íslenskan hefur einungis fjögur föll af átta úr indóevrópska frummálinu, á meðan flest slavnesk mál hafa sex föll og pólska sjö. Þýska hefur einnig fjögur föll eins og íslenska og varðveitt eru rit á fornháþýsku sem eru mun eldri en íslensku handritin eða frá áttundu öld. Í Grikklandi er enn töluð gríska, rétt eins og fyrir þrjú þúsund árum og svo má lengi telja. Grikkir geta þó ekki skilið forngrísku eins og Íslendingar skilja texta á forníslensku, því breytingarnar voru of miklar milli forn-, mið- og nýgrísku, vegna ýmissa mállýskna sem höfðu áhrif hver á aðra. Öll þessi mál eiga það þó sameiginlegt að hafa breyst að einhverju leyti og er íslenskan þar engin undantekning.

Mállýskur 

Ísland er talið nær mállýskulaust land og skiptist ekki greinilega upp í mállýskusvæði. Ýmis svæðisbundin afbrigði mynduðust í málinu, þrátt fyrir hinar litlu breytingar, en deildar meiningar eru um hvort sá munur geti kallast mállýskumunur. Hingað til hefur yfirleitt verið einblínt á framburðarmun þó einnig hafi einhver munur verið á orðanotkun. Málvöndunarmenn á fyrri hluta tuttugustu aldar gengu hart fram í að útrýma flámæli, einkum vegna þess að það var talið geta raskað samræmi milli talmáls og ritmáls. Skólarnir voru meðal annars notaðir í þeim tilgangi. 

Mállýskumunur hefur dofnað talsvert á Íslandi á tuttugustu öld og sumar framburðarmállýskurnar eru nánast horfnar úr málinu.

Helstu íslensku framburðarmállýskurnar eru skaftfellskur einhljóðaframburður, vestfirskur einhljóðaframburður, harðmæli og raddaður framburður, ngl-framburður, bð- og gð-framburður, hv-framburður og rn- og rl-framburður.

Íslenska utan Íslands 
Íslenska er töluð af áhugamönnum og fólki af íslensku bergi brotnu víðsvegar um heim. Mest var af íslenskumælandi fólki í Kanada (t.d. í Gimli í Manitoba), og Bandaríkjunum (til dæmis Norður-Dakota) en þangað fluttust stórir hópar Íslendinga (kallaðir Vesturfarar) við lok 19. aldar, en íslenskukunnátta er þar nú lítil meðal yngra fólks.

Merk rit, rituð á íslensku 
 Ritaðar um 1190–1320: Íslendingasögurnar
 Rituð um 1140: Fyrsta málfræðiritgerðin
 Kom út 1952: Gerpla Halldórs Laxness (skrifuð í stíl Íslendingasagna, þar er greint á milli tvítölu og fleirtölu eins og gert var til forna).

Tilvísanir

Heimildir 
 Gyldendals Tibinds Leksikon. 1977. Aðalritstjóri: Jørgen Bang, cand. mag.. Gyldendalske Boghandel, Nordisk Forlag A.S. Kaupmannahöfn.
 Heimir Pálsson. 1999. Frá lærdómsöld til raunsæis - Íslenskar bókmenntir 1550-1900. Vaka-Helgafell hf., Reykjavík.
 Íslensk orðabók. 1985. Árni Böðvarsson ritstýrði. Bókaútgáfa Menningarsjóðs, Reykjavík.
 Íslenska Alfræðiorðabókin A-G. 1990. Ritstjórar: Dóra Hafsteinsdóttir og Sigríður Harðardóttir. Örn og Örlygur hf., Reykjavík.
 Íslenska Alfræðiorðabókin H-O. 1990. Ritstjórar: Dóra Hafsteinsdóttir og Sigríður Harðardóttir. Örn og Örlygur hf., Reykjavík.
 Íslenska Alfræðiorðabókin P-Ö. 1990. Ritstjórar: Dóra Hafsteinsdóttir og Sigríður Harðardóttir. Örn og Örlygur hf., Reykjavík.
 Ívar Björnsson. [Útgáfuár óþekkt]. Málsaga fyrir framhaldsskóla. 2. útgáfa. Offsetfjölritun hf., Reykjavík.

Tengt efni 
 Íslenska stafrófið
 Gæsalappir
 Háfrónska

Tenglar 

 Íslenskar fornbókmenntir
 Ritreglur Í samræmi við auglýsingar mennta- og menningarmálaráðuneytis nr. 695/2016 og 800/2018 með leiðréttingum.
 Bragfræði og Háttatal
 Iðunn - Kvæðamannafélag
 Safn af Íslenzkum orðskviðum, fornmælum, heilræðum, snilliyrðum, sannmælum ... Eftir Guðmundur Jónsson, Íslenska bókmenntafélag, útgefið 1830.
 Nokkur erfið atriði úr daglegu máli tekin fyrir 
 Stofnun Árna Magnússonar í íslenskum fræðum - Ýmislegt varðandi íslenska málfræði, orðabækur o.fl.
Íslenska: í senn forn og ný

Greinar um íslensku
Að rósta kjötið og klína upp húsið. Lesbók Morgunblaðsins, 22. tölublað (16.06.1984), Blaðsíða 3
Hún fór út með bojfrendinu sínu. Lesbók Morgunblaðsins, 23. tölublað (23.06.1984), Blaðsíða 11
Siðmenning þjóðar býr í máli hennar. Lesbók Morgunblaðsins, 32. tölublað (16.09.1995), Blaðsíða 1
Siðmenning þjóðar býr í máli hennar; 2. grein í Lesbók Morgunblaðsins 1995
Málfrelsi. Lesbók Morgunblaðsins, Tölublað (05.09.1926), Blaðsíða 1
Ályktun um stöðu íslenskrar tungu 2007; pdf-skjal
Hvað heitir maðurinn?. Morgunblaðið, 82. tölublað (11.04.1980), Blaðsíða 19
Fostroðra fór í Þjúlgúsið. Lesbók Morgunblaðsins, 11. tölublað (19.03.1994), Blaðsíða 9
Jón forseti og réttur tungunnar. Lesbók Morgunblaðsins, 16. nóvember (16.11.1996), Blaðsíða 4
Fyrirtækjanöfn; grein í Morgunblaðinu 1987

Orðabækur 
 Íðorðabankinn
 Íslensk nútímamálsorðabók (Orðabók Háskólans) 
 Orðanet - Íslenskur orðaforði flokkaður eftir merkingareinkennum orðanna
 Landaheiti og höfuðstaðaheiti 
 Hugtakasafn Þýðingamiðstöðvar utanríkisráðuneytisins 
 A Concise Dictionary of Old Icelandic 
 An Icelandic-English Dictionary (innskönnuð) eftir Guðbrand Vigfússon og Richard Cleasby, gefin út 1874.
 Íslensk-ensk orðabók University of Wisconsin-Madison
 Stór ensk-íslenskur tölvuorðalisti
 Annar stór ensk-íslenskur tölvuorðalisti (html útgáfa)
Ósló (eða Osló; norska: Oslo) er höfuðborg Noregs. Þar bjuggu rúmlega 700 þúsund íbúar árið 2020 en rúm milljón á stórborgarsvæðinu. Fylkið, sveitarfélagið og bærinn heita öll Ósló. Borgin er vinabær Reykjavíkur. Borgarstjóri er Marianne Borgen sem situr fyrir sósíalíska vinstriflokkinn. Fylkið Ósló er það fjölmennasta í landinu og er staðsett í landshlutanum Austurland.

Saga 
Samkvæmt Heimskringlu byggðist svæðið við Akersána fyrst árið 1048 og var það fyrir tilstilli Haraldar Harðráða sem þá var konungur Noregs. Frá aldamótunum 1300 allt fram á nútíð hefur borgin verið höfuðborg landsins.

Eftir borgarbrunana árin 1567 og 1624 byggði Kristján 4. borgina upp á nýtt árið 1624 og lét hana heita Kristjaníu (no: Christiania og síðar Kristiania) og hét hún það allt til ársins 1925. Við ströndina lét Kristján konungur byggja Akershusvirki sem átti að vernda borgina gegn herfylkingum sem gætu komið sjóleiðina inn Óslóarfjörðinn.

Árið 1814 varð borgin höfuðborg Noregs því þá sundraðist samstarf Norðmanna og Dana. Á 19. öldinni blómstraði borgin og margar mikilfenglegar byggingar voru reistar, s.s. Konungshöllin, Háskólinn, Þinghúsið, Þjóðleikhúsið og fleiri.

Borgin og umhverfið 

Borgin skiptist í 15 bæjarhluta; Alna, Bjerke, Frogner, Gamle Oslo, Grorud, Grünerløkka, Nordre Aker, Nordstrand, Sagene, St. Hanshaugen, Stovner, Søndre Nordstrand, Ullern, Vestre Aker og Østensjø. Hver bæjarhluti sér um hluta af þjónustuverkefnum sem borgin þarf að þjónusta íbúa með. 

Í kring um Ósló eru fjöll og ásar, sá hæsti heitir Kjerkeberget og er 629 m.y.s. Á firðinum eru margar eyjar og eru ferjusamgöngur til þeirra.

Á Frogner er að finna Vigelandsgarðinn, en þar eru styttur eftir myndhöggvarann Gustav Vigeland. Meðal annars er þar að finna 14 metra háa styttu sem kallast Monolitten en hún sýnir gang lífsins. Styttan er skorin út úr einum granít-steini. Víkingaskipasafnið er á eyjunni Bygdö, þar eru heilleg víkingaskip: Gauksstaðaskipið og Ásubergsskipið.

Menning 

Vetrarólympíuleikarnir 1952 voru haldnir í Ósló, en borgin er mikil íþróttaborg. Ekki þurfa borgarbúar að fara langt til að komast í íþróttaiðkun. Á veturnar er það sérstaklega vinsælt að fara á gönguskíði í skógunum í kring, auk þess sem skautahlaup er iðkað á ísilögðum fótboltavöllum út um alla borg og á vötnum í skógunum.

Norwegian Wood-tónlistarhátíðin er haldin ár hvert á Frogner og margir af þekktustu tónlistarmönnum heims koma þar fram. Oslo Horse Show er einnig haldið á hverju ári, en það er stór hestasýning og -keppni sem haldin er í Oslo Spektrum-fjölnotahúsinu í miðborg Óslóar. Oslo Spektrum er ýmist notað undir tónleikahald, ísdanssýningar auk þess sem húsið hefur marga aðra möguleika í sýninga- og ráðstefnuhaldi.

Söngvakeppni evrópskra sjónvarpsstöðva var haldin í Ósló árið 1996 vegna þess að Noregur vann keppnina ári fyrr með Secret Garden með laginu Nocturne með í Point Theatre í Dublin, Írlandi. Keppnin, 1996 var haldin í Oslo Spektrum í Ósló. Keppnin var svo aftur haldin í Ósló árið 2010 eftir að Alexander Rybak vann keppnina og sló öll met með laginu Fairytale og fékk 387 stig. Keppnin var haldin í Telenor Arena í Ósló.

Þekkt fólk frá Ósló 
 Thorbjørn Egner (1912-1990), rithöfundur
 Carl I. Hagen, stjórnmálamaður
 Sonja Henie (1912-1969), skautakona
 Odd Nerdrum, listmálari
 Jens Stoltenberg, stjórnmálamaður og forsætisráðherra
 Kåre Willoch, stjórnmálamaður og fyrrum forsætisráðherra

Tilvísanir

Tengill 
 Opinber vefsíða Ósló

 

Ósló
Fylki Noregs
Marteinn Lúther (stundum líka Marteinn Lúter á íslensku) (10. nóvember 1483 – 18. febrúar 1546) (þýska Martin Luther) var þýskur munkur af Ágústínusarreglunni og prófessor í biblíufræðum við Háskólinn í Wittenberg. Hann er þekktastur fyrir að vera einn af siðbótarmönnum kirkjunnar á 16. öld. Við hann er kennd evangelísk-lúthersk kirkja. Lúther var fjölhæfur guðfræðingur og iðinn rithöfundur. Eftir hann liggur mikið safn rita af ýmsum toga. Hann stóð einnig fyrir þýðingu Biblíunnar yfir á þýsku.

Marteinn Lúther negldi táknrænt skjal á dyr kirkjunnar í Wittenberg, þar sem hann setti fram í 95 greinum kenningar sínar um kristna trú og leiðir til þess að endurbæta hana, þá sér í lagi með tilliti til sölu á syndaaflausn. Með þessum gjörningi kom hann af stað Mótmælendahreyfingunni innan Rómversk-kaþólsku kirkjunnar sem þróaðist loks í evangelísku-lúthersku kirkjuna.

Tengt efni 
 Hinar 95 greinar

Tenglar 
 Marteinn Lúther. Stuttorð fræðsla - um það sem leita bera að og vænta skal í fagnaðarboðskapinum; grein í Lesbók Morgunblaðsins 1967
 Hann birti frelsi og náð; grein í Lesbók Morgunblaðsins 1983
 Á slóðum Lúthers; grein í Lesbók Morgunblaðsins 1981
Erlendir
 Martin Luther – Eine Bibliographie 

Dýrlingar ensku biskupakirkjunnar
Lútherstrú
Siðaskiptamenn
Þýskir prestar
Árið 1911 (MCMXI í rómverskum tölum)

Á Íslandi 
 20. febrúar - Fiskifélag Íslands, verslunarfélag með sjávarafurðir, var stofnað.
 11. maí - Knattspyrnufélagið Valur var stofnað.
 17. júní - Háskóli Íslands stofnaður.
 Iðnsýningin 1911 fór fram sama dag í Miðbæjarskólanum.
 18. september - Lestrarfélag kvenna var stofnað í Reykjavík af konum úr Kvenréttindafélagi Íslands.
 4. október - kennsla hefst í Háskóla Íslands.

Ódagsett
 Tímaritið Fjallkonan hætti útgáfu.
 Selvíkurnefsviti við Siglufjörð var fyrst reistur sem stólpaviti.
 Sambandsflokkurinn var stofnaður eftir Alþingiskosningar af Hannesi Hafstein og meðlimum Heimastjórnarflokksins.

Fædd
 15. janúar - Ólafur Kalstað Þorvarðsson, knattspyrnumaður, fyrsti forstjóri Sundhallarinnar í Reykjavík og formaður Knattspyrnufélagsins Fram.
 17. janúar - Jón Magnússon, verslunarmaður í Hafnarfirði, knattspyrnumaður og formaður Knattspyrnufélagsins Fram og Fimleikafélags Hafnarfjarðar. 
 18. febrúar - Auður Auðuns, fyrsta konan sem útskrifaðist á Íslandi sem lögfræðingur og fyrsta konan sem varð borgarstjóri Reykjavíkur (d. 1999).
 19. apríl - Barbara Árnason, íslenskur listamaður af enskum uppruna. 
 24. apríl - Sigursveinn D. Kristinsson, tónskáld (d. 1990).
 30. júní - Sigurbjörn Einarsson, biskup Íslands frá árinu 1959-1981.
 14. ágúst - Helgi Hálfdanarson, apótekari og þýðandi, m.a. heildarverka Shakespeares (d. 2009).
 21. október - Hulda Dóra Jakobsdóttir, fyrsta konan á Íslandi sem varð bæjarstjóri (í Kópavogi). 
 26. október - Einar Kristjánsson, rithöfundur og bóndi.
 13. júlí - Halldór Halldórsson, málfræðingur og prófessor við Háskóla Íslands.
 23. júlí - Carl Billich - íslenskur hljómsveitarstjóri af austurrískum ættum.
 23. ágúst - Þráinn Sigurðsson, klæðskeri, knattspyrnuþjálfari og formaður Knattspyrnufélagsins Fram.
 2. september - Lúðvík Kristjánsson, fræðimaður og rithöfundur.
 30. október - Sigurður Samúelsson, hjartalæknir og stofnandi Hjartasjúkdómafélag íslenskra lækna. 
 16. nóvember - Oddgeir Kristjánsson, tónlistarmaður og lagahöfundur.
 9. desember - Þorvaldur Guðmundsson, athafnamaður kenndur við fyrirtæki sitt Síld og fisk.
 19. desember - Jón Karel Kristbjörnsson, knattspyrnumaður.
 27. desember - Sigvaldi Thordarson, arkitekt.

Dáin
 10. janúar - Oddur V. Gíslason, íslenskur guðfræðingur, sjómaður og baráttumaður fyrir öryggi sjómanna.
 10. júní - Guðjón Baldvinsson, íslenskur sósíalisti
 7. september - Hans J. G. Schierbeck, danskur læknir sem starfaði í um áratug sem landlæknir á Íslandi. Áhugamaður um garðyrkju og trjárækt.
 20. október - Sigfús Eymundsson, ljósmyndari og bóksali.
 20. október - Þorsteinn Sveinbjörnsson Egilson, kaupmaður og sparisjóðsstjóri í Hafnarfirði. Sonur Sveinbjarnar Egilssonar rektors, skálds og þýðanda.

Erlendis

Atburðir
 1. janúar - Norður-svæðið fær sjálfstæði frá Suður-Ástralíu.
 25. maí - Mexíkóska byltingin: Porfirio Díaz, forseti Mexíkó, sagði af sér.
 24. júlí - Inkaborgin Machu Picchu fannst á ný.
 21. ágúst - Málverkinu Móna Lísa var stolið úr Louvre-safninu. 
 1. desember - Aðaljárnbrautarstöðin í Kaupmannahöfn opnaði.
 29. september - Ítalía lýsti stríð á hendur Ottómanveldinu.
 1. nóvember - Ítalía gerði fyrstu loftárásina úr flugvél á Líbíu sem var hluti af Ottómanveldinu. Nokkrum dögum síðar innlima Ítalir borgina Trípólí. 
 1. desember - Ytri-Mongólía, forveri Mongólíu verður sjálfstæð frá Kínaveldi.
 14. desember – Roald Amundsen komst á Suðurpólinn.
Ódagsett
 Ernest Rutherford einangraði kjarna atóms.

Fædd
 17. janúar - George J. Stigler, hagfræðingur (d. 1991).
 6. febrúar - Ronald Reagan, Bandaríkjaforseti (d. 2004).
 16. mars - Josef Mengele, þýskur læknir nasista sem gerði tilraunir á fólki. 
 20. mars - Alfonso García Robles, mexíkóskur ríkiserindreki og stjórnmálamaður sem vann til friðarverðlauna Nóbels árið 1982.
 28. mars - John L. Austin, breskur heimspekingur.
 15. maí - Max Frisch, svissneskur rithöfundur.
 27. maí - Vincent Price, bandarískur leikari.
 27. maí - Hubert Humphrey, bandarískur öldungardeildarþingmaður og varaforseti Bandaríkjanna.
 31. maí - Maurice Allais, franskur hagfræðingur og nóbelsverðlaunahafi.
 9. júní - Leopold Kielholz, svissneskur knattspyrnumaður og þjálfari (d. 1980).
 11. júní - Norman Malcolm, bandarískur heimspekingur.
 30. júní - Czesław Miłosz, pólskt skáld, rithöfundur og þýðandi.
 5. júlí - Georges Pompidou, forseti Frakklands frá 1969.
 21. júlí - Marshall McLuhan, kanadískur bókmenntafræðingur og fjölmiðlafræðingur.
 6. ágúst - Lucille Ball, bandarísk leikkona.
 17. ágúst - Míkhaíl Botvínník, sovéskur stórmeistari í skák.
 18. ágúst - Herbert Bloch, þýskur fornfræðingur og textafræðingur og prófessor í fornfræði við Harvard-háskóla.
 28. ágúst - Joseph Luns, hollenskur stjórnmálamaður, utanríkisráðherra Hollands 1952 til 1971 og fimmti framkvæmdastjóri Atlantshafsbandalagsins.
 19. september - William Golding, breskur rithöfundur og ljóðskáld. Nóbelsverðlaunahafi í bókmenntum.
 24. september - Konstantín Tsjernenko, sovéskur stjórnmálamaður og aðalritari sovéska kommúnistaflokksins.
 14. október - Lê Đức Thọ víetnamskur byltingarmaður, hershöfðingi, ríkiserindreki og stjórnmálamaður.
 2. nóvember - Odysseas Elytis, grískt skáld og verðlaunahafi bókmenntaverðlaun Nóbels 1979.
 11. desember - Naguib Mahfouz, egypskur rithöfundur sem hlaut Nóbelsverðlaunin í bókmenntum árið 1988. 
 29. desember - Nicolae Kovács, rúmenskur knattspyrnumaður (d. 1977).

Dáin
 17. janúar - Francis Galton, breskur mannfræðingur, landkönnuður, uppfinningamaður, og tölfræðingur.
 15. febrúar - Theodor Escherich, bæverskur barnalæknir og örverufræðingur (f. 1857).
 25. apríl - Emilio Salgari, ítalskur rithöfundur.
 18. maí - Gustav Mahler, var austurrískt tónskáld.
 18. september - Pjotr Stolypín, þriðji forsætisráðherra Rússlands og innanríkisráðherra rússneska keisaradæmisins frá 1906 til 1911.
 29. október - Joseph Pulitzer, ungversk-bandarískur dagblaðaútgefandi og stjórnmálamaður.

Nóbelsverðlaunin 
 Eðlisfræði - Wilhelm Wien
 Efnafræði - Marie Sklodowska-Curie
 Læknisfræði - Allvar Gullstrand
 Bókmenntir - Maurice (Mooris) Polidore Marie Bernhard Maeterlinck Greifi
 Friðarverðlaun - Tobias Michael Carel Asser, Alfred Hermann Fried

1911
janúar

febrúar

mars1
2
3
4
5
6
7

1
2
3
4
5
6
7

1
2
3
4
5
6
78
9
10
11
12
13
14

8
9
10
11
12
13
14

8
9
10
11
12
13
1415
16
17
18
19
20
21

15
16
17
18
19
20
21

15
16
17
18
19
20
2122
23
24
25
26
27
28

22
23
24
25
26
27
28

22
23
24
25
26
27
2829
30
31

(29)

29
30
31

apríl

maí

júní1
2
3
4
5
6
7

1
2
3
4
5
6
7

1
2
3
4
5
6
78
9
10
11
12
13
14

8
9
10
11
12
13
14

8
9
10
11
12
13
1415
16
17
18
19
20
21

15
16
17
18
19
20
21

15
16
17
18
19
20
2122
23
24
25
26
27
28

22
23
24
25
26
27
28

22
23
24
25
26
27
2829
30

29
30
31

29
30júlí

ágúst

september1
2
3
4
5
6
7

1
2
3
4
5
6
7

1
2
3
4
5
6
78
9
10
11
12
13
14

8
9
10
11
12
13
14

8
9
10
11
12
13
1415
16
17
18
19
20
21

15
16
17
18
19
20
21

15
16
17
18
19
20
2122
23
24
25
26
27
28

22
23
24
25
26
27
28

22
23
24
25
26
27
2829
30
31

29
30
31

29
30október

nóvember

desember1
2
3
4
5
6
7

1
2
3
4
5
6
7

1
2
3
4
5
6
78
9
10
11
12
13
14

8
9
10
11
12
13
14

8
9
10
11
12
13
1415
16
17
18
19
20
21

15
16
17
18
19
20
21

15
16
17
18
19
20
2122
23
24
25
26
27
28

22
23
24
25
26
27
28

22
23
24
25
26
27
2829
30
31

29
30

29
30
31

Listar
Mars eða marsmánuður er þriðji mánuður ársins og er nefndur eftir Mars, rómverskum stríðsguði.

Orðsifjar 
Mánaðarheitið mars er komið úr latínu. Fyrir daga Júlíusar Sesars byrjaði árið hjá Rómverjum með marsmánuði. Þá fór að vora suður þar og þótti þá hentugt að fara í stríð. Mánuðurinn var því helgaður herguðinum Mars og heitir eftir honum. Vegna þess að mars var fyrstur í röðinni innan ársins skýrast nöfn mánaðanna september, október, nóvember og desember (= sjöundi, áttundi, níundi og tíundi mánuður). Þetta er líka orsök þess að hlaupársdagur er síðasti dagur febrúar, sem þannig var síðasti dagur ársins, sem verður að teljast eðlilegur staður fyrir innskotsdag.

Veðurfar á Íslandi í mars 
Reykjavík
 Meðalhiti 2,9°C
 Úrkoma 59,3mm
 Sólskinsstundir 140,0

Akureyri
 Meðalhiti -1,3 °C
 Úrkoma 43,3mm
 Sólskinsstundir 77,0

Æðey (Ísafjarðardjúpi)
 Meðalhiti -1,9 °C
 Úrkoma 46,1mm
 Sólskinsstundir NA

Dalatangi (Austfjörðum)
 Meðalhiti 0,1 °C
 Úrkoma 116,0mm
 Sólskinsstundir NA

Stórhöfði (Vestmannaeyjum)
 Meðalhiti 1,7 °C
 Úrkoma 141,4mm
 Sólskinsstundir NA

Heimildir 
 Veðurfarsupplýsingar af vef Veðurstofu Íslands sem sýna meðaltöl áranna 1961-1990

Mars
Þetta er listi yfir einstaklinga sem gegnt hafa embætti forsætisráðherra Íslands. Forsætisráðherra er leiðtogi ríkisstjórnar Íslands.

Ráðherrar heimastjórnar Íslands

Forsætisráðherrar Íslands

Forsætisráðherrar hins fullvalda konungsríkis Íslands 
Hið fullvalda konungsríki Ísland (1. desember 1918 – 17. júní 1944)''

Forsætisráðherrar Lýðveldisins Íslands 
 Lýðveldið Ísland (frá 17. júní 1944)

Tengt efni 
 Forsætisráðherra Íslands
 Ríkisstjórn Íslands
 Íslensk stjórnmál
 Forsetar lýðveldisins Íslands
 Utanríkisráðherrar á Íslandi
 Fjármálaráðherrar á Íslandi
 Forseti Alþingis
 Íslandsráðgjafi

 
Stjórnmál
Listar tengdir íslenskum stjórnmálum
Listar yfir Íslendinga
Ísland forsætisráðherrar
Pólland (pólska: Polska), formlega Lýðveldið Pólland, er land í Mið-Evrópu. Það á landamæri að Þýskalandi í vestri, Tékklandi og Slóvakíu í suðri, Úkraínu, Hvíta-Rússlandi og Litáen í austri og Rússlandi (Kalíníngrad) í norðri. Landið á strönd að Eystrasalti og renna þar árnar Odra og Visla í sjó. Pólland er landfræðilega fjölbreytt land sem nær að Súdetalandi og Karpatafjöllum í suðri. Pólland er 312.679 ferkílómetrar að flatarmáli og er níunda stærsta land Evrópu. Íbúar Póllands eru rúmlega 38 milljónir og það er sjötta fjölmennasta ríki Evrópusambandsins. Varsjá er höfuðborg landsins og stærsta borgin. Aðrar helstu borgir Póllands eru Kraká, Łódź, Wrocław, Poznań, Gdańsk og Szczecin.

Saga Póllands nær þúsundir ára aftur í tímann. Á síðfornöld settust ýmsir þjóðflokkar og ættbálkar að á Norður-Evrópusléttunni. Vestur-Pólanar lögðu hluta svæðisins undir sig og landið dregur nafn sitt af þeim. Stofnun ríkis í Póllandi má rekja til ársins 966 þegar Mieszko 1., fursti yfir landsvæði sem samsvarar nokkurn veginn núverandi ríki, tók kristni og snerist til rómversk-kaþólskrar trúar. Konungsríkið Pólland var stofnað árið 1025 og árið 1569 gekk það í konungssamband við Stórhertogadæmið Litáen með Lublinsamningnum. Pólsk-litáíska samveldið var eitt af stærstu og fjölmennustu ríkjum Evrópu á 16. og 17. öld með einstaklega frjálslynt stjórnkerfi sem tók upp fyrstu stjórnarskrá Evrópu.

Pólska gullöldin leið undir lok við skiptingar Póllands af hálfu nágrannaríkja undir lok 18. aldar. Landið fékk aftur sjálfstæði þegar Annað pólska lýðveldið var stofnað eftir Versalasamningana 1918. Eftir röð átaka um yfirráðasvæði komst Pólland til áhrifa í evrópskum stjórnmálum á ný. Síðari heimsstyrjöldin hófst með innrás Þjóðverja í Pólland og síðan innrás Sovétríkjanna í kjölfarið, samkvæmt Molotov-Ribbentrop-sáttmálanum milli ríkjanna. Um sex milljón Pólverjar, þar á meðal þrjár milljónir gyðinga, týndu lífinu í styrjöldinni. Eftir stríðið varð Pólland hluti af Austurblokkinni og Pólska alþýðulýðveldið var stofnað. Landið var einn af stofnaðilum Varsjárbandalagsins í Kalda stríðinu. Árið 1989 hófust mótmæli gegn kommúnistastjórninni og verkföll verkalýðsfélaga Samstöðu. Stjórn Sameinaða pólska verkamannaflokksins féll og Póllandi var breytt úr flokksræði í forsetaþingræði.

Pólland er með þróað markaðshagkerfi og telst til miðvelda. Hagkerfi Póllands er það sjötta stærsta í Evrópusambandinu að nafnvirði og það fimmta stærsta kaupmáttarjafnað. Póllandi situr hátt á lista yfir lönd eftir lífsgæðum, og skorar hátt fyrir öryggi og viðskiptafrelsi. Háskólamenntun og heilbrigðisþjónusta eru opinber og gjaldfrjáls. Pólland á aðild að Schengen-svæðinu, Evrópusambandinu, Evrópska efnahagssvæðinu, Öryggis- og samvinnustofnun Evrópu, Sameinuðu þjóðunum, Höfunum þremur, Visegrád-hópnum og NATO.

Heiti 
Á pólsku heitir landið Polska. Nafnið er dregið af heiti Pólana, vesturslavnesks þjóðarbrots sem bjó við Warta-á frá 6. til 8. aldar. Heiti þjóðarbrotsins er dregið af frumslavneska orðinu pole sem merkir „akur“ og er dregið af frumindóevrópska orðinu  *pleh₂- „flatlendi“. Orðið vísar til landfræði svæðisins og flatlendrar sléttunnar í Póllandi hinu meira. 

Landið hét áður fyrr Pólínaland og íbúar þess Pólínar á íslensku, en frá miðri 19. öld var farið að notast við orðmyndina Pólland. Nafn landsins var þýtt sem „Sléttumannaland“ í 4. hefti Fjölnis. Latneska heitið Polonia var almennt notað í Evrópu á miðöldum.

Annað fornt norrænt heiti á íbúum landsins er Læsir, dregið af forna heitinu Lechia sem er uppruni heitis Póllands á ungversku, litáísku og persnesku. Nafnið er dregið af sagnkonungnum Lech sem átti að hafa stofnað ríki í Póllandi hinu minna. Orðið er skylt fornpólska orðinu lęda „slétta“. Bæði nöfnin Lechia og Polonia voru notuð af sagnariturum á miðöldum.

Saga

Forsögulegur tími
Elstu merki um mannabyggð (Homo erectus) á svæðinu eru um það bil 500.000 ára gömul, en ísaldir sem fylgdu í kjölfarið hafa gert varanlega byggð ómögulega. Vísbendingar eru um að hópar neanderdalsmanna hafi hafst við í suðurhéruðum Póllands á Eem-hlýskeiðinu (128.000-115.000 f.o.t.) og næstu árþúsund. Koma nútímamanna fór saman við lok síðustu ísaldar (10.000 f.Kr.) þegar Pólland varð byggilegt. Minjar frá nýsteinöld sýna umtalsverða þróun mannabyggða á svæðinu; elstu dæmi um ostagerð í Evrópu (5500 f.Kr.) fundust í Kujavíu, og Bronicice-potturinn er grafinn með mynstri sem gæti verið elstu þekktu myndir af hjóli (3400 f.Kr.).

Bronsöld hófst í Póllandi um 2400 f.Kr. en járnöld hófst um 750 f.Kr. Á þessum tíma varð Lúsatíumenningin, sem nær frá bronsöld til járnaldar, áberandi á svæðinu. Frægasti fornleifafundur frá forsögulegum tíma í Póllandi er víggirta byggðin í Biskupin (endurbyggð sem útisafn), sem er frá Lúsatíumenningunni á síðbronsöld, um 748 f.Kr. 

Mörg aðskilin menningarsamfélög settust að á svæðinu á klassískri fornöld, sérstaklega Keltar, Skýþar, Germanar, Sarmatar, Slavar og Eystrasaltsbúar. Fornleifarannsóknir hafa auk þess staðfest að rómverskar herdeildir hafi komið til svæðisins. 
Þetta hafa líklega verið könnunarsveitir sendar til að verja flutninga rafs um Rafleiðina. Pólskir ættbálkar komu fram á þjóðflutningatímabilinu um miðja 6. öld. Þetta voru aðallega Vestur-Slavar og Lekítar að uppruna, en blönduðust öðrum hópum sem búið höfðu á svæðinu í þúsundir ára. Elstu ættbálkasamfélögin gætu tengst Wielbark-menningunni og Przeworsk-menningunni.

Piast-ætt
 
Ríki tók að myndast í Póllandi um miðja 10. öld þegar Piast-ætt barðist til valda. Árið 966 tók Mieszko 1. kristni og gerði að ríkistrú. Bréf um hann frá um 1080 sem ber titilinn Dagome iudex skilgreinir landamæri Póllands, segir höfuðborgina vera Gniezno og staðfestir að konungur landsins sé undir verndarvæng Páfadóms. Saga Póllands var fyrst sögð af sagnaritaranum Gallus Anonymus í ritinu Gesta principum Polonorum. Mikilvægur atburður á miðöldum var þegar Aðalbert af Prag var myrtur af heiðingjum árið 997 og líkamsleifar hans keyptar fyrir þyngd þeirra í gulli af eftirmanni Mieszkos, Bolesław 1.

Árið 1000 lagði Bolesław grunninn að því sem síðar varð sjálfstætt konungsríki. Hann fékk skrýðingarleyfi frá Ottó 3. keisara sem samþykkti stofnun biskupsdæma. Fyrstu pólsku biskupsdæmin voru stofnuð í Kraká, Kołobrzeg og Wrocław. Á þinginu í Gniezno gaf Ottó Bolesław konungstákn og eftirmynd af spjótinu helga fyrir krýningu hans sem fyrsta konungs Póllands í kringum 1025. Bolesław stækkaði ríkið umtalsvert með því að hertaka hluta af Lúsatíu, Mæri, Efra-Ungverjalandi og svæði sem Garðaríki réði yfir. 

Umskiptin frá slavneskri heiðni til kristni í Póllandi urðu ekki umsvifalaus og leiddu til andspyrnu pólskra heiðingja á 4. áratug 11. aldar. Árið 1031 missti Mieszko 2. konungstitilinn og flúði eftir átök. Ófriðurinn leiddi til þess að höfuðborgin var flutt til Krakár af Kasimír 1. Árið 1076 endurreisti Bolesław 2. konungdæmið, en var síðan bannfærður árið 1079 fyrir að myrða andstæðing sinn,  Stanislaus biskup. Árið 1138 var landinu skipt í fimm furstadæmi þegar Bolesław 3. skipti því milli sona sinna. Þessi furstadæmi voru Pólland hið meira, Pólland hið minna, Slésía, Masóvía og Sandomierz, sem stundum náði líka yfir Pommern. Árið 1226 bað Konráður 1. af Masóvíu Þýsku riddarana að hjálpa sér gegn hinum heiðnu baltnesku Prússum. Sú ákvörðun leiddi á endanum til stríðs gegn riddurunum.

Um miðja 13. öld reyndu Hinrik hinn skeggjaði og Hinrik hinn frómi að sameina hertogadæmin, en innrás Mongóla í Pólland og lát Hinriks fróma í orrustunni við Legnica komu í veg fyrir sameiningu. Eyðilegging og mannfækkun í kjölfar innrásanna og eftirspurn eftir faglærðu vinnuafli leiddu til innflutnings þýskra og flæmskra handverksmanna til Póllands, sem pólsku hertogarnir studdu. Árið 1264 fengu Gyðingar mikið sjálfstæði með Kalisz-sáttmálanum. Árið 1320 varð Vladislás 1. af Póllandi fyrsti konungur sameinaðs Póllands frá 1296 og var sá fyrsti sem var krýndur í Wawel-dómkirkju í Kraká. 

Kasimír 3. hóf að reisa net kastala, bæta herinn og laga- og dómskerfi landsins og efla alþjóðatengsl. Undir hans stjórn gerðist Pólland stórveldi í Evrópu. Hann lagði Rúþeníu undir pólska stjórn árið 1340 og setti reglur um sóttkví sem komu í veg fyrir útbreiðslu svarta dauða. Árið 1364 stofnaði hann háskóla í Kraká sem er ein af elstu háskólastofnunum Evrópu. Andlát hans árið 1370 markaði endalok valdatíðar Piast-ættar. Eftirmaður hans var næsti karlkyns ættingi hans, Loðvík af Anjou, sem ríkti yfir Póllandi, Ungverjalandi og Króatíu með konungssambandi. Yngri dóttir Loðvíks, Jadwiga, varð fyrsta ríkjandi drottning Póllands árið 1384.

Jagiellon-ætt 

Árið 1386 gekk Jadwiga af Póllandi að eiga Władysław 2. Jagiełło, stórhertoga af Litháen. Þar með tók Jagiellon-ætt við völdum í konungssambandi sem nefndist Pólsk-litháíska sambandið og ríkti frá lokum síðmiðalda til upphafs árnýaldar. Stórhertogadæmið var þá miklu stærra en Litháen er í dag og átti seinna eftir að verða enn stærra. Pólsk-litháíska sambandið varð þannig eitt af stærstu og fjölbreyttustu ríkjum Evrópu á þeim tíma.

Átök Pólverja og Litháa við þýsku riddarana héldu áfram og náðu hámarki í orrustunni við Grunwald árið 1410, þar sem sameinaður her gersigraði riddarana. Árið 1466, eftir þrettán ára stríðið, gekk Kasimír 4. Jagiellon að Thorn-friðnum sem leiddi til stofnunar hertogadæmis í Prússlandi undir pólska konungdæminu og neyddi ráðamenn í Prússlandi til að greiða skatt. Jagiellon-ættin náði líka yfirráðum yfir konungsríkjum í Bæheimi og Ungverjalandi. Í suðri barðist ríkið gegn Tyrkjaveldi og Krímkanatinu, og í austri gegn Rússlandi.

Pólland breyttist í lénsveldi sem byggðist á landbúnaði með sífellt valdameiri lendan aðal þar sem bændur unnu sem leiguliðar á stórjarðeignum. Árið 1493 samþykkti Jóhann 1. Albert stofnun þings í tveimur deildum: Sejm (neðri deild) og öldungadeild. Nihil novi voru lög sem pólska þingið samþykkti árið 1505 og fólu í sér að löggjafarvald fluttist frá konungi til þingsins. Sá atburður markar upphaf svokallaðs gyllts frelsis, þegar landið breyttist í samveldi pólskra aðalsmanna sem voru jafningjar að nafninu til.

Á 16. öld náðu siðaskiptin til Póllands og leiddu til aukins trúfrelsis, sem var einstakt í evrópsku samhengi. Það varð til þess að landið slapp við trúarátök og styrjaldir sem á þeim tíma einkenndu aðra hluta Evrópu. Pólska bræðralagið boðaði andþrenningartrú og skildi sig frá kalvínskum rótum sínum. Bræðralagið átti seinna þátt í stofnun únítarahreyfingarinnar.

Í valdatíð Sigmundar gamla og Sigmundar 2. barst endurreisnin til Póllands og leiddi til upphafs pólsku gullaldarinnar þegar efnahagur og menningarlíf blómstraði í landinu. Eiginkona Sigmundar gamla, Bona Sforza, dóttir hertogans af Mílanó, Gian Galeazzo Sforza, hafði mikil áhrif á pólskan arkitektúr, pólska matargerð, tungumál og hirðsiði í Wawel-kastala.

Pólsk-litháíska samveldið 

Pólsk-litháíska samveldið var stofnað með Lublin-samningnum árið 1569. Þetta var sameinað lénsveldi með kjörkonung, sem aðallinn ríkti yfir að mestu. Stofnunin fór saman við uppgangstíma í sögu landsins sem varð leiðandi afl og menningarmiðstöð með mikil áhrif um alla Mið-, Austur- og Suðaustur-Evrópu. Innanlands fór fram pólskuvæðing sem mætti andstöðu, sérstaklega í löndum sem nýlega höfðu verið innlimuð í ríkið og meðal trúarlegra minnihlutahópa.

Árið 1573 fullgilti fyrsti kjörkonungurinn, Hinrik af Valois, Hinriksgreinarnar sem skuldbundu framtíðarkonunga landsins til að virða réttindi aðalsins. Eftirmaður hans, Stefán Báthory, gerði innrás í Lífland í Líflandsstríðinu og stækkaði þannig ríkið norður eftir strönd Eystrasalts. Stjórn ríkisins var að mestu í höndum kanslarans, Jan Zamoyski. Árið 1592 tók Sigmundur 3. af Póllandi við af föður sínum, Jóhanni Vasa, sem konungur Svíþjóðar. Pólsk-sænska bandalagið stóð til 1599 þegar Svíar settu hann frá völdum.

Árið 1609 gerði Sigmundur innrás í Rússaveldi þar sem rósturtímarnir stóðu yfir. Ári síðar hertóku vængjaðir húsarar, undir stjórn Stanisław Żółkiewski, Moskvu, og héldu henni í tvö ár eftir ósigur Rússa í orrustunni við Klusjino. Sigmundur barðist líka gegn Tyrkjaveldi í suðaustri. Jan Karol Chodkiewicz vann afgerandi sigur gegn Tyrkjum í orrustunni um Khotyn árið 1621, sem flýtti fyrir falli soldánsins Ósmans 2.

Löng valdatíð Sigmundar í Póllandi var kölluð „silfuröld“. Hinn frjálslyndi konungur Vladislás 4. Vasa náði að viðhalda yfirráðum Póllands yfir löndum sínum, en eftir lát hans tóku innri átök og stöðugur hernaður að draga úr mætti ríkisins. Árið 1648 var Kmelnitskíjuppreisnin gerð í Úkraínu og þar á eftir fylgdi Sænska syndaflóðið sem olli mikill eyðileggingu. Prússland varð sjálfstætt 1657 með Brombergsáttmálanum. Árið 1683 sýndi Jóhann 3. Sobieski fram á hernaðarmátt ríkisins að nýju þegar hann stöðvaði innrás Tyrkjaveldis í orrustunni um Vín. Eftir hans tíð tók Wettin-ætt við völdum og í valdatíð Ágústusar 2. og Ágústusar 3. efldust nágrannalönd Póllands eftir Norðurlandaófriðinn mikla (1700) og Pólska erfðastríðið (1733).

Upplausn 

Konungskjör í Póllandi 1764 varð til þess að Stanislás 2. Ágústus varð konungur. Framboð hans var styrkt af fyrrum ástkonu hans, Katrínu miklu keisaraynju Rússlands. Nýi konungurinn sveiflaðist milli þess að koma á nútímalegri stjórnháttum og halda frið við nágrannaríkin. Umbætur hans leiddu til uppreisnar aðalsmanna í Barbandalaginu gegn honum og erlendum áhrifum almennt, sem sóttust eftir að viðhalda sérréttindum aðalsins. Misheppnaðar tilraunir til umbóta í stjórnkerfinu og innanlandsófriður urðu til þess að nágrannaríkin kusu að grípa inn í.

Árið 1772 var fyrsta skipting Póllands samþykkt af Prússlandi, Rússlandi og Austurríki. Pólska þingið samþykkti hana sem orðinn hlut eftir mikinn þrýsting. Árið 1773 var gerð áætlun um róttækar umbætur í landinu þar sem meðal annars var stofnuð fyrsta opinbera menntastofnun Evrópu, Menntaráð Póllands. Líkamlegar refsingar gegn börnum voru bannaðar með lögum árið 1783. Stanislás var leiðandi í pólsku upplýsingunni, hvatti til iðnþróunar og studdi við byggingarlist í nýklassískum anda. Vegna þessa var hann gerður að félaga í Konunglega breska vísindafélaginu.

Árið 1791 samþykkti stórþingið Maístjórnarskrána, fyrstu stjórnarskrá landsins sem kom á þingbundinni konungsstjórn. Targowica-bandalagið, samtök aðalsmanna sem voru andsnúnir stjórnarskránni, sneri sér til Katrínar miklu sem hóf stríð Póllands og Rússlands 1792. Rússar og Prússar óttuðust vaxandi styrk Pólverja og framkvæmdu því aðra skiptingu Póllands 1793. Eftir það var landið rúið sínum mikilvægustu landsvæðum og í reynd ófært um að viðhalda sjálfstæði sínu. Eftir þriðju skiptingu Póllands 24. október 1795 var landið ekki lengur til. Síðasti konungur Póllands, Stanislás Ágústus, sagði af sér þann 25. nóvember 1795.

Uppreisnir 

Pólverjar gerðu nokkrar uppreisnir gegn hernámsliðum ríkjanna sem höfðu skipt landinu milli sín. Árið 1794 var Kościuszko-uppreisnin gerð, þar sem vinsæll herforingi, Tadeusz Kościuszko, sem hafði áður barist með George Washington í frelsisstríði Bandaríkjanna, leiddi uppreisnarmenn. Þrátt fyrir sigur í orrustunni við Racławice varð ósigur hans á endanum til þess að vonin um endurheimt sjálfstæðis dó.

Árið 1806 leiddi Jan Henryk Dąbrowski uppreisn rétt fyrir innrás Napóleons inn í Rússland í fjórða bandalagsstríðinu. Með Tilsitsáttmálanum lýsti Napóleon yfir stofnun hertogadæmisins Varsjár 1807. Hertogadæmið var leppríki undir stjórn bandamanns hans, Friðriks af Saxlandi. Pólverjar studdu franska herinn í Napóleonsstyrjöldunum, sérstaklega lið undir stjórn Józef Poniatowski sem varð hermarskálkur skömmu fyrir andlát sitt í orrustuna um Leipzig 1813. Eftir að Napóleon var hrakinn í útlegð var hertogadæmið Varsjá lagt niður á Vínarþinginu 1815 og landi þess skipt milli Kongresskonungsríkisins Póllands undir stjórn Rússlands, Stórhertogadæmisins Posen undir stjórn Prússlands, og Austurríska Pólland með fríríkinu Kraká.

Árið 1830 hófu foringjaefni úr herforingjaskóla í Varsjá Nóvemberuppreisnina. Eftir að hún var brotin á bak aftur missti Kongressríkið Pólland sjálfstæði sitt, her og löggjafarþing. Byltingarárið 1848 gerðu Pólverjar enn uppreisn gegn þýskuvæðingu vesturhéraðanna. Í kjölfarið varð stórhertogadæmið Posen að einföldu héraði sem var innlimað í Þýska keisaradæmið 1871. Í Rússlandi var Janúaruppreisnin 1863-1864 barin niður með hörku og leiddi til brottflutnings Pólverja og pólskra gyðinga. Undir lok 19. aldar átti sér stað mikil iðnvæðing í Kongress-Póllandi og helstu útflutningsafurður urðu kol, sink, járn og textíll.

Annað pólska lýðveldið 

Eftir fyrri heimsstyrjöldina samþykktu bandamenn að endurreisa Pólland með Versalasamningunum í júní 1919. Alls börðust 2 milljónir pólskra hermanna með hernámsliðunum þremur, og yfir 450.000 létu lífið. Eftir undirritun vopnahlés við Þýskaland í nóvember 1918 lýstu Pólverjar yfir stofnun annars pólska lýðveldisins. Næstu ár var sjálfstæði þess staðfest í röð stríðsátaka, sérstaklega stríði Póllands og Sovétríkjanna þar sem Pólverjar gersigruðu rauða herinn í orrustunni um Varsjá árið 1920. Á þessum tíma tókst pólska lýðveldinu að sameina löndin sem áður höfðu skipst milli þriggja ríkja, í eitt þjóðríki.

Á millistríðsárunum fór í hönd nýtt tímabil í pólskum stjórnmálum. Áratugina á undan höfðu pólskir stjórnmálaleiðtogar mátt þola ritskoðun, og nú þurfti að skapa nýja stjórnmálaumræðu. Margir útlægir pólskir aðgerðasinnar, eins og Ignacy Paderewski (sem síðar varð forsætisráðherra), sneru nú aftur heim og margir þeirra gegndu lykilstöðum í stjórnkerfinu. Árið 1922 var fyrsti forseti Póllands, Gabriel Narutowicz, myrtur í Varsjá af hægriöfgamanninum Eligiusz Niewiadomski.

Árið 1926 leiddi herforinginn og þjóðhetjan Józef Piłsudski valdarán og fól Sanacja-hreyfingunni stjórn landsins til að koma í veg fyrir að róttækar stjórnmálahreyfingar til hægri og vinstri næðu völdum. Seint á 4. áratugnum varð óttinn við rótttækar hreyfingar svo mikill að stjórnvöld beittu sífellt meiri hörku og bönnuðu marga stjórnmálaflokka, þar á meðal kommúnista og þjóðernissinnaða flokka sem þau töldu ógna stöðugleikanum.

Seinni heimsstyrjöld 

Síðari heimsstyrjöld hófst þegar Þriðja ríkið gerði innrás í Pólland 1. september 1939. Í kjölfarið fylgdi innrás Sovétmanna í Pólland 17. september. Þann 28. september féll Varsjá. Samkvæmt Mólotov-Ribbentrop-samningnum var Póllandi skipt í tvennt milli hernámsliðanna. Frá 1939 til 1941 flutti Sovétherinn þúsundir Pólverja burt. Sovéska innanríkisráðuneytið NKVD myrti þúsundir pólskra stríðsfanga í Katyn-fjöldamorðunum áður en Þjóðverjar réðust á Sovétríkin í Barbarossa-aðgerðinni. Í þýskum áætlunum var talað um „útrýmingu Pólverja“ árið 1939 og Generalplan Ost fól í sér þjóðarmorð.

Pólverjar lögðu til fjórða stærsta herlið Evrópu
 og pólskir hermenn börðust fyrir bæði útlagastjórn Póllands í vestri og Póllandsher undir stjórn Sovétríkjanna í austri. Pólskir hermenn léku stór hlutverk í Overlord-aðgerðinni, Ítalíuherförinni og Norður-Afríkuherförinni, og er sérstaklega minnst fyrir framgöngu sína í orrustunni um Monte Cassino. Pólskir njósnarar reyndust bandamönnum ómetanleg uppspretta upplýsinga innan úr Evrópu og pólskum dulmálssérfræðingum tókst að ráða í Enigma-dulmálið. Í austri barðist pólski fyrsti herinn með Sovéthernum í orrustum um Varsjá og Berlín.

Pólska andspyrnuhreyfingin og Armia Krajowa („heimaherinn“) börðust gegn hernámi Þjóðverja og störfuðu eins og neðanjarðarríki, með virku menntakerfi og dómskerfi. Andspyrnan leit á útlagastjórnina sem réttmæta stjórn landsins og hafnaði hugmyndinni um kommúnistastjórn yfir Póllandi. Af þeim orsökum hóf hún Stormaðgerðina 1944, en uppreisnin í Varsjá er þekktasti angi þeirrar aðgerðar.

Samkvæmt skipunum Hitlers reistu Þjóðverjar sex útrýmingarbúðir á hernámssvæðinu í Póllandi, þar á meðal Treblinka, Majdanek og Auschwitz. Þjóðverjar fluttu milljónir gyðinga alls staðar að úr Evrópu til búðanna þar sem þeir voru myrtir. Talið er að um 3 milljónir pólskra gyðinga – um 90% af öllum gyðingum í Póllandi - og milli 1,8 og 2,8 aðrir Pólverjar hafi verið myrtir meðan á hernámi Póllands stóð, þar á meðal voru milli 50 og 100.000 pólskir menntamenn (háskólakennarar, læknar, lögfræðingar, aðalsmenn og prestar). Í uppreisninni í Varsjá einni voru 150.000 pólskir borgarar drepnir, flestir myrtir af Þjóðverjum í Wola og Ochota. Um 150.000 pólskir almennir borgarar voru myrtir af Sovétmönnum milli 1939 og 1941 meðan á hernámi Sovétríkjanna í austurhluta Póllands stóð, og eins er talið að um 100.000 Pólverjar hafi verið myrtir af Uppreisnarher Úkraínu milli 1943 og 1944 í Volhynia og Austur-Galisíu. Talið er að Pólland hafi misst hæsta hlutfall íbúa sinna í stríðinu, um 6 milljónir, yfir 1/6 af íbúafjöldanum fyrir stríð. Helmingur þeirra voru gyðingar.

Árið 1945 voru bæði austur- og vesturlandamæri Póllands flutt í vesturátt. Yfir 2 milljónir pólskra íbúa Kresy voru reknir yfir Curzon-línuna af Jósef Stalín. Vesturlandamærin voru sett við Oder-Neisse-línuna. Afleiðingin var að Pólland minnkaði um 20% eða 77.500 km². Þessi breyting leiddi til stórfelldra fólksflutninga Pólverja, Þjóðverja, Úkraínumanna og Gyðinga.

Kommúnistastjórnin

Samkvæmt kröfum Stalíns á Jaltaráðstefnunni var mynduð ný samsteypustjórn í Póllandi sem var hliðholl kommúnistum, en pólska útlagastjórnin í London hunsuð. Margir Pólverjar litu á þetta sem svik Vesturveldanna. Árið 1944 hafði Stalín heitið Winston Churchill og Franklin D. Roosevelt að virða fullveldi Póllands og heimila lýðræðislegar kosningar, en eftir að sigur vannst 1945 stóðu sovésk hernámsyfirvöld fyrir fölsun kosningaúrslita til að réttlæta yfirráð Sovétríkjanna yfir Póllandi. Sovétríkin komu á nýrri kommúnistastjórn í Póllandi eins og annars staðar í Austurblokkinni. Vopnuð andspyrna gegn hernámi Sovétmanna stóð fram á 6. áratuginn.

Þrátt fyrir mótmæli samþykkti pólska stjórnin innlimun austurhéraða Póllands í Sovétríkin (sérstaklega borgirnar Wilno og Lwów) og samþykkti varanlegar herstöðvar rauða hersins í Póllandi. Með Varsjárbandalaginu í kalda stríðinu voru hernaðarlegir hagsmunir Póllands og Sovétríkjanna sameinaðir.

Nýja kommúnistastjórnin tók upp litlu stjórnarskrána þann 19. febrúar 1947. Pólska alþýðulýðveldið (Polska Rzeczpospolita Ludowa) var formlega stofnað árið 1952. Árið 1956, eftir andlát Bolesław Bierut, tók stjórn Władysław Gomułka við völdum sem var eilítið frjálslyndari um tíma, lét marga lausa úr fangelsi og jók einstaklingsfrelsi. Stjórnin batt líka enda á hina misheppnuðu samyrkjuvæðingu í pólskum landbúnaði. Svipað gerðist í valdatíð Edward Gierek á 8. áratugnum, en lengst af héldu ofsóknir gegn stjórnarandstöðu áfram. Þrátt fyrir það var Pólland oft talið minnsta alræðisríkið í Austurblokkinni.

Vinnudeilur árið 1980 leiddu til stofnunar verkalýðsfélagsins Samstöðu (Solidarność) sem varð með tímanum að stjórnmálaafli. Þrátt fyrir ofsóknir og setningu herlaga árið 1981, gróf hún undan stjórn Sameinaða pólska verkamannaflokksins og árið 1989 voru fyrstu frjálsu kosningarnar haldnar í landinu frá lokum seinni heimsstyrjaldar. Leiðtogi Samstöðu, Lech Wałęsa, sigraði forsetakosningar árið 1990.

Eftir 1989 

Snemma á 10. áratugnum hóf Leszek Balcerowicz lostmeðferð til að breyta efnahagslífi landsins úr sósíalískum áætlunarbúskap í markaðsbúskap. Líkt og önnur fyrrum kommúnistaríki gekk Pólland í gegnum tímabil þar sem lífsgæði, efnahagur og félagsleg þjónusta drógust saman eftir fall kommúnistastjórnarinnar, en landið varð síðan það fyrsta sem endurheimti verga landsframleiðslu frá því fyrir 1989 út af miklum hagvexti strax árið 1995. Pólland gerðist aðili að Visegrád-hópnum árið 1991 og gekk í NATO árið 1999. Pólska þjóðin kaus síðan að ganga í Evrópusambandið í þjóðaratkvæðagreiðslu 2003 og landið varð fullgildur meðlimur 1. maí 2004 eftir stækkun Evrópusambandsins 2004.

Pólland gekk í Schengen-samstarfið árið 2007 og opnaði landamæri sín að öðrum Evrópusambandsríkjum. Þann 10. apríl 2010 fórst forseti Póllands, Lech Kaczyński, ásamt 89 hátt settum pólskum ráðamönnum í flugslysi nærri Smolensk í Rússlandi.

Árið 2011 sigraði Borgaralegur vettvangur þingkosningarnar. Árið 2014 varð forsætisráðherra Póllands, Donald Tusk, forseti Evrópska ráðsins og sagði af sér embætti forsætisráðherra í kjölfarið. Íhaldsflokkurinn Lög og réttlæti með formanninum Jarosław Kaczyński sigraði þingkosningarnar árin 2015 og 2019. Það hefur leitt til vaxandi andstöðu við stefnu Evrópusambandsins og gagnrýni frá sambandinu fyrir að vega að rétti kvenna, samkynhneigðra og dómskerfinu. Í desember 2017 varð Mateusz Morawiecki nýr forsætisráðherra. Forsetinn Andrzej Duda rétt náði endurkjöri í forsetakosningum 2020. Innrás Rússlands í Úkraínu 2022 olli því að yfir 5 milljón flóttamenn frá Úkraínu komu til Póllands.

Landfræði 

Pólland er stórt land, og nær yfir um 312.696 ferkílómetra. 98,52% af þeim eru þurrlendi og 1,48% eru ár og vötn. Landið er það 9. stærsta í Evrópu og í 69. sæti á heimsvísu. Pólland er landfræðilega fjölbreytt land með aðgang að sjó í norðri, fjöll í suðri og flatlenda sléttu í miðið. Megnið af miðhlutanum er flöt slétta, en annars staðar eru mörg stöðuvötn, ár, hæðir, mýrar og skógar.

Pólland á strönd við Eystrasalt í norðri, sem nær frá Pommernflóa að Gdańsk-vík. Út frá ströndinni liggja margar eyrar, strandlón og sandöldur.  Ströndin er að mestu bein, en Szczecin-lón, Puck-flói og Vistula-lón ganga inn í hana.

Mið- og norðurhluti landsins eru á Norður-Evrópusléttunni. Ofan við hana eru hæðótt svæði mynduð úr jökulruðningum og jökullón sem mynduðust eftir síðustu ísöld, einkum í vatnasvæðinu í Pommern, vatnasvæðinu í Stóra-Póllandi, vatnasvæðinu í Kassúbíu og Masúríuvötnum. Stærst þessara fjögurra vatnasvæða er Masúríuvatnasvæðið sem nær yfir megnið af norðausturhluta Póllands. Vatnasvæðin mynda röð jökulgarða meðfram suðurströnd Eystrasalts.

Sunnan við Norður-Evrópusléttuna eru héruðin Lúsatía, Slesía og Masóvía, sem eru breiðir ísaldardalir. Syðsti hluti Póllands er fjalllendur; hann nær frá Súdetafjöllum í vestri að Karpatafjöllum í austri. Hæsti hluti Karpatafjalla eru Tatrafjöll við suðurlandamæri Póllands.
Hæsti tindur Póllands er á fjallinu Rysy, 2.499 metrar.

Stjórnmál
Pólland er lýðveldi með fulltrúalýðræði þar sem forseti Póllands er þjóhöfðingi. Ráðherraráð Póllands fer með framkvæmdavaldið og forsætisráðherra Póllands er stjórnarleiðtogi. Ráðherrar í ráðherraráðinu eru valdir af forsætisráðherra, skipaðir af forseta með fulltingi þingsins. Forsetinn er kosinn í almennum kosningum til fimm ára í senn. Núverandi forseti er Andrzej Duda og Mateusz Morawiecki er forsætisráðherra.

Pólska þingið kemur saman í tveimur deildum, með neðri deild (Sejm) með 460 þingmönnum, og efri deild (öldungadeild) með 100 þingmönnum. Þingmenn eru kosnir í Sejm með hlutfallskosningu þar sem þingsætum er úthlutað með d'Hondt-aðferðinni. Öldungadeildarþingmenn eru kosnir með meirihlutakosningu í einmenningskjördæmum. Öldungadeildin getur breytt eða hafnað lögum sem Sejm samþykkir, en Sejm getur fellt þá ákvörðun úr gildi með einföldum meirihluta.

Fyrir utan þjóðernisminnihlutahópa þurfa listar stjórnmálaflokka í Póllandi að fá minnst 5% atkvæða á landsvísu til að fá þingfulltrúa á Sejm. Þingmenn beggja deilda eru kosnir til fjögurra ára í senn og njóta þinghelgi. Samkvæmt núverandi lögum þarf frambjóðandi að hafa náð 21 árs aldri til að verða þingmaður, 30 til að verða öldungadeildarþingmaður og 35 til að bjóða sig fram til forseta.

Báðar deildir mynda saman þjóðþing Póllands. Þjóðþingið kemur saman af þrennu tilefni: þegar nýr forseti tekur við embætti, ef forseti sætir ákæru fyrir landsrétti, og ef því er lýst yfir að forseti geti ekki uppfyllt skyldur sínar vegna heilsufars.

Héruð 

Við endurreisn Póllands eftir heimsstyrjöldina síðari var landinu skipt upp í 14 héruð (pl: województwo - þýðir upphaflega hertogadæmi). 1950 var þeim fjölgað í 17.
Árið 1975 var stjórnkerfinu breytt og stjórnstigum fækkað um eitt. Héruðin urðu þá 49 talsins og hélst svo til næstu stjórnkerfisbreytingar árið 1999.
Var héruðum þá aftur fækkað, að þessu sinni í 16:

Efnahagslíf 
Hagkerfi Póllands mælt í vergri landsframleiðslu er nú það sjötta stærsta innan Evrópusambandsins að nafnvirði og það fimmta stærsta með kaupmáttarjöfnuði. Það er líka það hagkerfi innan sambandsins sem er í örustum vexti. Um 61% mannaflans starfa innan þriðja geirans, 31% í framleiðsluiðnaði og 8% í landbúnaði. Pólland er hluti af innra markaði Evrópusambandsins, en hefur þó ekki tekið upp evruna og opinber gjaldmiðill er enn pólskur złoty (zł, PLN).

Pólland er leiðandi efnahagsveldi í Mið-Evrópu með um 40% af 500 stærstu fyrirtækjum heimshlutans (miðað við tekjur) og háa hnattvæðingarvísitölu. Stærstu fyrirtæki landsins eru hlutar af hlutabréfavísitölunum WIG20 og WIG30 í Kauphöllinni í Varsjá. Samkvæmt skýrslum til Seðlabanka Póllands var andvirði beinna erlendra fjárfestinga í Póllandi næstum 300 milljarðar pólsk zloty undir lok árs 2014. Tölfræðistofnun Póllands áætlaði að árið 2014 hefðu 1.437 pólsk fyrirtæki átt hlut í 3.194 erlendum fyrirtækjum.

Bankakerfið í Póllandi er það stærsta í Mið-Evrópu með 32,3 útibú á 100.000 fullorðna íbúa. Pólska hagkerfið var það eina í Evrópu sem komst hjá alþjóðlegu fjármálakreppunni 2008. Landið er 20. stærsti útflytjandi á vörum og þjónustu í heiminum. Útflutningur á vörum og þjónustu var talinn vera 56% af vergri landsframleiðslu árið 2020. Í september 2018 var atvinnuleysi áætlað 5,7% sem var með því lægsta sem gerðist í Evrópusambandinu. Árið 2019 voru sett lög í Póllandi sem gáfu launafólki undir 26 ára aldri undanþágu frá tekjuskatti.

Íbúar 
Íbúar Póllands voru rúmlega 38 milljónir árið 2021 og landið er því níunda fjölmennasta land Evrópu og fimmta stærsta aðildarríki Evrópusambandsins. Íbúaþéttleiki er 122 á ferkílómetra. Frjósemishlutfall var talið vera 1,42 börn á konu árið 2019, sem er með því lægsta sem gerist í heiminum. Að auki eru íbúar Póllands að eldast töluvert og miðaldur er um 42 ár.

Um 60% af íbúum búa í þéttbýli eða stórborgum og 40% í sveitahéruðum. Árið 2020 bjó yfir helmingur Pólverja í einbýlishúsum og 44,3% í íbúðum. Fjölmennasta sýsla Póllands er Masóvía og fjölmennasta borgin er höfuðborgin, Varsjá, með 1,8 milljón íbúa og aðrar 2-3 milljónir á stórborgarsvæðinu. Stærsta þéttbýlissvæðið er stórborgarsvæði Katowice þar sem íbúar eru milli 2,7 milljón og 5,3 milljón. Íbúaþéttleiki er meiri í suðurhluta landsins og er mestur milli borganna Wrocław og Kraká.

Í manntali árið 2011 töldu 37.310.341 sig vera Pólverja, 846.719 sögðust vera Slesíubúar, 232.547 Kasúbíubúar og 147.814 Þjóðverjar. Aðrir minnihlutahópar töldu 163.363 manns (0,41%) og 521.470 (1,35%) gáfu ekki upp neitt þjóðerni. Opinberar tölur um íbúa innihalda ekki farandverkafólk án dvalarleyfis eða Karta Polaka (ríkisborgaraskírteini). Yfir 1,7 milljón úkraínskir ríkisborgarar störfuðu löglega í Póllandi árið 2017. Fjöldi aðfluttra fer ört vaxandi og ríkið samþykkti 504.172 atvinnuleyfisumsóknir útlendinga árið 2021.

Borgir og bæir 
Bielsko-Biała, Białystok, Bydgoszcz, Częstochowa, Gdańsk, Gdynia, Gniezno, Goleniów, Karpacz, Katowice, Kielce, Kołobrzeg, Koszalin, Kraká, Lublin, Łowicz, Łódź, Malbork, Nowe Warpno, Olsztyn, Opole, Police, Poznań, Radom, Sopot, Stargard Szczeciński, Szczecin, Świnoujście, Toruń, Varsjá, Wolin, Wrocław, Zakopane

Menning

Matargerð 

Pólsk matargerð hefur breyst í gegnum tíma vegna breytilegra aðstæðna í landinu. Hún er svipuð öðrum eldunarhefðum sem er að finna annars staðar í Mið-Evrópu og Austur-Evrópu og jafnvel í Frakklandi og á Ítalíu. Áhersla er lögð á kjöt, sérstaklega svínakjöt, nautakjöt og kjúkling (mismunandi eftir svæðum), og vetrargrænmeti svo sem kál, ásamt kryddi. Ýmiss konar núðlur er líka að finna í mörgum réttum, meðal þeirra helstu eru kluski, auk kornplantna eins og kasza. Pólsk matargerð er almennt vegleg og mikið er notað af eggjum og rjóma. Hefðbundnu réttirnir krefjast mikils undirbúnings. Margir Pólverjar eyða miklum tíma í að undirbúa og borða hátíðarrétti sína, sérstaklega um jól og páska. Þá getur tekið nokkra daga til að búa til alla réttina.

Tilvísanir

Tenglar 

 Vefur pólska ríkisins
Poznań (þýska: Posen, latína: Posnania) er fimmta fjölmennasta borg Póllands og höfuðborg Stóra-Pólland sýslu. Borgin er ein elsta borg Póllands og var mikilvæg miðstöð á fyrstu árdögum pólska ríkisins. Poznań liggur við ánna Warta.

Íþróttir
Lech Poznań er knattspyrnulið borgarinnar.

Tilvísanir

Tenglar 
 Poznan  (en)

Borgir í Póllandi
Varsjá (pólska: Warszawa, latína: Varsovia) er höfuðborg Póllands og jafnframt stærsta borg landsins. Borgin liggur við ána Visla og er um það bil 260 km frá Eystrasalti og 300 km frá Karpatafjöllunum. Árið 2021 var íbúafjöldinn tæplega 1,9 milljón manns og 3,1 milljón á stórborgarsvæðinu, þannig er Varsjá 6. fjölmennasta borg Evrópusambandsins. Flatarmál borgarinnar er 517,24 ferkílómetrar en stórborgarsvæðið nær yfir 6.100,43 ferkílómetra. Varsjá er í héraðinu Masóvía og er stærsta borg þess.

Varsjá er talin heimsborg og er vinsæl ferðamannaborg og mikilvæg fjármálamiðstöð í Mið-Evrópu.  Hún er einnig þekkt sem „föníxborgin“ af því að hún hefur staðist mörg stríð í gegnum söguna. Helsta þessara stríða var seinni heimsstyrjöldin þar sem 80 % af byggingum í borginni voru eyðilagðar en borgin var endurbyggð vandlega eftir það. Þann 9. nóvember 1940 var borginni gefið hæsta heiðursmerki Póllands, Virtuti Militari, vegna umsátursins um Varsjá (1939).

Borgin er nafni fjölda ríkja, samninga og atburða, meðal þeirra eru Varsjáríkjabandalagið, Varsjárbandalagið, hertogadæmið Varsjá, Varsjársáttmálinn, Varsjársamningurinn, uppreisnin í Varsjá og uppreisnin í Varsjárgettóinu. Óopinber söngur borgarinnar er Warszawianka.

Orðsifjar 

Á pólsku þýðir orðið Warszawa (einnig stafað Warszewa eða Warszowa) „í eigu Warsz“. Warsz er stytting á slavnesku karlmannanafni Warcisław (nafn borgarinnar Wrocław á líka rætur að rekja til þessa mannanafns). Samkvæmt þjóðsögu var Warsz fiskimaður giftur konu sem hét Sawa. Sawa var hafmeyja sem bjó í ánni Visla nálægt borginni, sem Warsz varð ástfanginn af. Í rauninni var Warsz aðalsmaður sem var uppi á 12. eða 13. öld sem átti þorp sem á svæðinu þar sem hverfið Mariensztat liggur í dag. Opinbera heiti borgarinnar á pólsku er miasto stołeczne Warszawa (höfuðborgin Varsjá).

Á íslensku var borgin stundum nefnd Varsjáfa, Varsjáva eða Varsjáv.

Saga

Upphaf 

Fyrstu byggðirnar á staðnum sem í dag er kallaður Varsjá voru Bródno (9. – 10. öld) og Jazdów (12. – 13. öld). Eftir að árás var gerð á Jazdów var sest að á svæðinu þar sem fiskiþorpið Warszowa var. Bolesław 2. Masóvíuprins stofnaði byggðina Varsjá um árið 1300. Í byrjun 14. aldar varð byggðin valdastóll Masóvíuhertoganna og var svo gerð að höfuðbæ Masóvíu árið 1413. Á þeim tíma var efnahagur Varsjár byggður á handiðnum og verslun. Þegar hertogaættin dó út var Masóvía fellt aftur inn í konungsríkið Pólland árið 1526.

16. – 18. öld 
Pólska þingið (p. Sejm) var fyrst haft í Varsjá árið 1529 og var þar til frambúðar frá árinu 1569. Árið 1573 var Varsjárríkjabandalagið myndað sem veitti íbúum Pólsk-litháíska samveldisins trúarfrelsi formlega. Vegna góðrar staðsetningar á milli Krakár og Vilníusar varð Varsjá höfuðborg samveldisins en Sigmundur 3. konungur flutti pólsku hirðina frá Kraká til Varsjár árið 1596.

Árin eftir það stækkaði borgin út í úthverfin. Nokkur sjálfstæð einkahverfi í eigu aðalsmanna voru stofnuð en þeim var stjórnað með sérlögum. Á tímabilinu 1655–1658 var borgin undir umsátri þrisvar en hún var tekin og rænd af heröflum frá Svíþjóð, Brandenborg og Transylvaníu. Árið 1700 braust Norðurlandaófriðurinn mikli út og nokkrar árásir voru gerðar á Varsjá. Borgin var líka neydd til að borga framlagsfé til stríðsins.

Stanisław August Poniatowski konungur endurnýjaði Konunglega kastalann og gerði Varsjá að menningar- og listamiðstöð. Gælunafnið París austursins var haft um borgina eftir það.

19. og 20. aldir 
Varsjá var áfram höfuðborg Pólsk-litháíska samveldisins til ársins 1795 þegar það varð hluti af konungsríkinu Prússlandi. Þá varð Varsjá höfuðborg héraðsins Suður-Prusslands. Borgin var frelsuð af hermönnum Napóleons árið 1806 og var gerð svo að höfuðborg hertogadæmisins Varsjár. Í kjölfar Vínarráðstefnunnar árið 1815 varð Varsjá höfuðborg konungsríkisins Póllands, sem var þingbundin konungsstjórn í konungssambandi við Rússneska heimsveldið. Konungslegi háskólinn í Varsjá var stofnaður árið 1816.

Vegna fjölda brota á pólsku stjórnarskrárinni fyrir hendi Rússlands braust Nóvemberuppreisnin út árið 1830. Pólsk-rússneska stríðinu 1831 lauk þó með ósigri Pólverja og sjálfstæði konungsríkisins var afnumið. Þann 27. febrúar 1861 skaut rússneskt herlið á mannfjölda sem var að mótmæla stjórn Rússlands yfir Póllandi en fimm menn fórust í kjölfar skotárásarinnar. Pólska ríkisstjórnin var í felum í Varsjá meðan á Janúaruppreisninni stóð árin 1863–64.

Varsjá blómstraði í lok 19. aldar undir stjórn Sokrates Starynkiewicz (1875–92), sem var rússneskur hershöfðingi skipaður í embætti af Alexander 3. Á tímum Starynkiewicz byggði William Lindley enskur verkfræðingur ásamt syni sínum William Heerlein Lindley fyrsta vatnsveitu- og frárennsliskerfið í Varsjá. Auk þess voru sporvagnakerfið, gaskerfið og götulýsingarkerfið endurbætt og stækkuð.

Samkvæmt manntali rússneska heimsveldisins árið 1897 bjuggu 626.000 manns í Varsjá og borgin var á sínum tíma þriðja stærsta í heimsveldinu á eftir Sankta Pétursborg og Moskvu.

Varsjá var undir þýsku hernámi frá 4. ágúst 1915 til 1918. Eftir hernámið varð hún höfuðborg nýlega sjálfstæðs Póllands árið 1918. Undir stríði Sovétríkjanna og Póllands
árið 1920 var orrustan um Varsjá háð í úthverfunum, þar sem Pólverjarnir sigruðu Rauða herinn. Þannig stöðvaði Pólland aleitt framrás Rauða hersins.

Seinni heimsstyrjöldin 

Í seinni heimsstyrjöldinni var miðsvæði Póllands, ásamt Varsjá, undir stjórn Allsherjarríkisstjórnarinnar (þ. Generalgouvernement), sem var þýsk nasistastjórn. Öllum háskólum var lokað strax og allir gyðingar í borginni, nokkur hundruð þúsund manns eða 30 % af öllum íbúafjöldanum, voru fluttir inn í Varsjárgettóið. Seinna varð borgin miðstöð andspyrnunnar gegn nasistastjórn í Evrópu. Sem hluti af Lokalausninni skipaði Hitler að gettóið yrði eyðilagt þann 19. apríl 1943 en svo byrjaði uppreisn í gettóinu gegn honum. Þó að uppreisnarmennirnir voru ofurliði bornir og lítið vopnaðir stóðst gettóið í yfir einn mánuð. Þegar bardaganum lauk voru eftirlifendur strádrepnir og mjög fáir komust undan og tókust að fela sig.

Fyrir júlí 1944 var Rauði herinn löngu kominn inn á pólska yfirráðasvæðið og var farinn á eftir Þjóðverjunum í átt að Varsjá. Pólska ríkisstjórnin var í útlegð í London og vissi að Stalín var á móti sjálfstæðu Póllandi. Ríkisstjórnin skipaði svo Heimahernum (p. Armia Krajowa) að reyna að hrifsa stjórn á Varsjá af Þjóðverjunum áður en Rauði herinn komst þar. Af þessum sökum byrjaði Varsjáruppreisnin þann 1. ágúst 1944 þegar Rauði herinn nálgaðist borgina. Baráttunni, sem átti að standa yfir í 48 klukkustundir, lauk eftir 63 daga. Stalín skipaði þá hermönnunum sínum að bíða fyrir utan Varsjá. Að lokum neyddist heimaherinn og baráttumennirnir sem voru að hjálpa honum til að gefast upp. Þeir voru teknir í stríðsfangabúðir og allir óbreyttir borgarar voru reknir út úr borginni. Gert er ráð fyrir að 150.000 til 200.000 pólskir óbreyttir borgarar hafi dáið þá.

Þjóðverjarnir tortímdu borginni. Hitler hunsaði skilyrði uppgjafarsamningsins, skipaði að borgin yrði eyðilögð og svo að öll bókasöfn og minjasöfn væru annaðhvort tekin til Þýskalands eða brennd. Minnismerki og stjórnarráðsbyggingar voru sprengdar í loft upp af þýsku sérliði sem hét Verbrennungs- und Vernichtungskommando („Brennslu- og eyðileggingarsveitin“). Um það bil 85 % af borginni var eyðilögð ásamt gamla bænum og Konunglega kastalanum.

Þann 17. janúar 1945 fóru sovéskir hermenn inn í rústir borgarinnar og frelsaði úthverfin frá þýsku hernámi. Borgin var fljótt tekin af sovéska hernum sem sótti þá fram til Łódź á meðan þýskir hermenn söfnuðust saman á ný vestri.

Í dag 

Árið 1945 eftir að sprengjuárásum, uppreisnum, bardaga og eyðileggingu var lokið lá mestöll borgin í rústum. Eftir stríðið kom kommúnistastjórn mörgum byggingarverkefnum í gang til þess að takast á við skort á húsnæði. Stór staðsteypt hús voru byggð ásamt öðrum byggingum sem voru algengar í borgum Austurblokkarinnar, svo sem Menningar- og vísindahöllin. Borgin endurheimti hlutverk sitt sem höfuðborg Póllands og miðstöð pólskrar menningar og stjórnmála. Margar gamlar götur, byggingar og kirkjur voru endurreistar í upprunalegri mynd. Árið 1980 var gamli bærinn skráður á heimsminjaskrá UNESCO.

Jóhannes Páll 2. páfi heimsótti heimaborg sína árin 1979 og 1983 og hvatti til stuðnings fyrir verðandi hreyfinguna Samstöðu og stuðlaði að andkommúnistahreyfingum. Árið 1979, eftir minna en eitt ár að hann varð páfi, hélt Jóhannes Páll 2. messu á Sigurtorginu og endaði predikun sína með ákalli á að „endurnýja andlit Póllands“. Þessi orð voru þýðingarmikil fyrir Pólverja og þeir skildu þau sem hvatningu til lýðræðis.

Árið 1995 var neðanjarðarlestakerfi Varsjár opnað. Pólland gekk í Evrópusambandið árið 2004 og þar hefur verið mikill efnahagslegur vöxtur frá þessum tíma. Opnunarleikur Evrópumeistaramóts UEFA 2012 var haldinn í Varsjá.

Landafræði 

Varsjá liggur í miðausturhluta Póllands um það bil 300 km frá Karpatafjöllunum, 260 km frá Eystrasalti og 520 km fyrir austan Berlín í Þýskalandi. Áin Visla rennur í gegnum borgina. Borgin liggur beint í miðri Masóvíusléttunni og er að meðaltali 100 m yfir sjávarmáli. Hæsti punkturinn í vesturhluta borgarinnar er 115,7 yfir sjávarmáli í hverfinu Wola og hæsti punkturinn í austurhlutanum er 122,1 km yfir sjávarmáli í hverfinu Wesoła. Lægsti punkturinn er á austurbakka árinnar en hann er 75,6 m yfir sjávarmáli. Í borginni eru nokkrir hólar en þeir eru að mestu leyti manngerðir, t.d. Varsjáruppreisnarhóll (121 m) og Szczęśliwice-hóll (138 m, hæsti staðurinn í allri Varsjá).

Loftslag 
Í Varsjá er temprað loftslag (Köppen: Dfb) með köldum vetrum og mildum sumrum. Meðalhiti í janúar er −3 °C og 19,3 °C í júlí. Hitastigið getur náð allt að 30 °C á sumrin. Ársmeðalúrkoma er 495 millimetrar og en blautasti mánuður ársins er júlí. Á vorin er mikill blómi og sólskin en á haustin er annaðhvort sólskinsveður eða þoka en þá er oftast svalt en ekki kalt.

Hverfi 
Til ársins 1994 voru sjö hverfi í Varsjá: Śródmieście, Praga Północ, Praga Południe, Żoliborz, Wola, Ochota og Mokotów. Þeim var svo fjölgað og á tímabilinu 1994–2002 voru þau 11: Centrum, Białołęka, Targówek, Rembertów, Wawer, Wilanów, Ursynów, Włochy, Ursus, Bemowo og Bielany. Árið 2002 var bærinn Wesoła gerður að hverfi. 

Varsjá er powiat (sýsla) og skiptist í 18 borgarhluta sem heita dzielnica en í hverjum borgarhluta er sér sjórnsýsla. Í hverjum borgarhluta eru nokkur hverfi með engri réttarstöðu eða stjórnsýslu. Það eru líka tvö söguleg hverfi í borginni: gamli bærinn (p. Stare Miasto) og nýi bærinn (p. Nowe Miasto) í borgarhlutanum Śródmieście.

Borgarmynd

Yfirlit 
Saga Varsjár og Póllands endurspeglast í fjölbreyttri blöndu byggingarstíla sem er að finna í borginni. Á seinni heimsstyrjöldinni var mestöll borgin tortímd í sprengjuárásum og fyrirhugaðri eyðileggingu. Eftir að borgin var frelsuð hófst endurbygging eins og í öðrum borgum í alþýðulýðveldinu Póllandi. Flestar gamlar byggingar voru endurreistar í upprunalegri mynd. Samt sem áður voru nokkrar byggingar frá 19. öld sem hægt var að endurbyggja rifnar niður á sjötta og sjöunda áratugnum. Stórar íbúðablokkir voru reistar í byggingarstíl sem var algengur í Austurblokkarlöndum á þeim tíma.

Mikið er fjárfest í opinberum svæðum í Varsjá og þannig hafa alný torg verið byggð ásamt nýjum görðum og minnismerkjum. Í dag er mikið af samtímabyggingum í borginni.

Byggingarlist 
Í Varsjá er mikið af marglitum kirkjum, höllum og höfðingjasetrum í næst öllum evrópskum byggingarstílum frá hverju sögutímabili. Mest áberandi eru byggingar í gotneskum stíl, endurreisnarstíl, barokkstíl og nýklassískum stíl og margar þeirra eru innan göngufæris frá miðborginni.

Helstu byggingarnar í gotneskum stíl eru stórar kirkjur og virki, ásamt húsum sem byggð voru fyrir miðstéttina. Dæmi um svona byggingar eru Jónsdómkirkja (14. öld), sem er dæmigert eintak um svokallaða „Masóvíugotneska stílinn“, Maríukirkja (1411), raðhús byggt fyrir Burbach-fjölskylduna (14. öld) og Konunglegi kastalinn Curia Maior (1407–1410). Nokkrar athyglisverðar byggingar í endurreisnarstílnum eru hús Baryczko-fjölskyldunnar (1562), bygging sem heitir „Svertinginn“ (17. öld) og Salwator-fjölbýlishúsið (1632). Ásamt dæmum um manierismastílinn eru Konunglegi kastalinn (1596–1619) og Jesúítakirkja (1609–1626) í gamla bænum.

Í lok 17. aldar var byggt mikið af kirkjum og húsum fyrir aðalsmenn. Helstu dæmin frá þessu tímabili eru Krasiński-höll (1677–1683), Wilanów-höll (1677–1696) og Kazimierz-kirkja (1688–1692). Meðal byggingar í rókokóstílnum eru Czapski-höll (1712–1721), Höll fjögurra vinda (1730) og Wizytki-kirkja (1728–1761). Byggingar í Varsjá í nýklassískum stíl einkennast af rúmfræðilegum formum og áhrifum frá rómverskum byggingum. Bestu dæmin um nýklassískan stíl eru Łazienki-höll (endurbyggð 1775–1795), Królikarnia (1782–1786), Karmelítakirkja (1761–1783) og Kirkja heilagrar þrenningar (1777–1782). Á tímum konungsríkisins Póllands var mikill efnahagslegur vöxtur og aukinn áhugi á arkitektúr í kjölfarið. Áhuginn á nýklassíska stílnum var töluverður og sést í byggingum á borð við Mikla leikhús (1825–1833) og byggingarnar á Bankatorginu (1825–1828).

Margar byggingar í borgarastéttarstílnum voru ekki endurreistar af kommúnistastjórninni eftir stríðið en sumar þeirra voru endurbyggðar í þjóðfélagslegum raunsæisstíl (svo sem hús fílharmóníusveitar Varsjár). Sum dæmi um byggingar frá 19. öld er samt að finna í borginni, eins og tækniháskólinn í Varsjá (1899–1902). Margar byggingar frá þessu tímabili austan megin við Vislu voru gerðar upp en eru í slæmu ástandi í dag. Borgarstjórn Varsjár hefur ákveðið að endurbyggja Saxahöllina og Brühl-höllina sem voru ásamt helstu byggingum í borginni fyrir stríðið.

Nokkur dæmi um samtímabyggingar eru Menningar- og vísindahöllin (1952–1955), sem er skýjakljúfur byggður í þjóðfélagslegum raunsæisstílnum, og Stjórnarskrártorg, þar sem fleiri byggingar í þessum stíl er að finna. Í miðju hverfinu Praga austan megin við ána eru mörg niðurnídd hús við hliðina á nýjum íbúðablokkum og verslunarmiðstöðvum.

Byggingar í nútímastílnum, á borð við Metropolitan Office Building á Piłsudski-torgi, sem var hönnuð af breskum arkitekt Norman Foster, Bókasafn háskólans í Varsjá (BUW) eftir arkitektana Marek Budzyński og Zbigniew Badowski, skrifstofuhúsið Rondo 1, sem var hannað af Skidmore, Owings and Merrill, og Złote Tarasy sem er með nokkrum hvolfþökum sem skarast, er að finna víðs vegar um borgina.

Varsjá er meðal hæstu borganna í Evrópu, 18 af 21 hæstu byggingu í Póllandi eru í Varsjá.

Plöntulíf og dýralíf 

Um 40 % af flatarmáli Varsjár er grænt, það er að segja almenningsgarðar, grasbrúnir og tré á götum, landverndarsvæði og litlir skógar í útjaðri borgarinnar. Almenningsgarðar í borginni eru 82 samtals og ná yfir 8 % af flatarmáli borgarinnar. Hinir elstu þeirra Saxagarðurinn og garðarnir við hallirnir Krasiński, Łazienki og Królikarnia.

Saxagarðurinn er 15,5 ha að flatarmáli og var áður fyrr konunglegur garður. Í garðinum eru yfir 100 trjátegundir og breiddar göngubrautir með bökkum. Gröf óþekkta hermannsins er í austurhluta garðsins. Garðurinn við Krasiński-höll var gerður upp af landslagsartitektinum Franciszek Szanior á 19. öld en í miðjum garðinum er enn að finna tré frá þessum tíma svo sem musteristré, svört valhnotutré og hesliviði. Þar eru líka margir bekkir, blóm, andatjörn og leikvelli en hann er mjög vinsæll meðal Varsjárbúa. Minnismerki um uppreisnina í Varsjárgettóinu er líka í garðinum.

Garðurinn við Łazienki-höll er 76 ha að flatarmáli en skipulag garðsins og plönturnar þar endurspegla sérkennilegu sögu hans. Í garðinum eru nokkur samkomuhús, höggmyndir, brýr og tjarnir en það sem aðskilur hann frá öðrum almenningsgörðum í Varsjá er páfuglar og fasanar sem flækjast frjálsir um garðinn. Einnig eru vatnakarfar í tjörnunum. Garðurinn við Wilanów-höll er 43 ha og var opnaður í lok 17. aldar. Hann var skipulagður í frönskum stíl og minnir á barokkstíl hallarinnar. Austurhluti garðsins er næstur höllinni og er á tveimur hæðum.

Heimildir 

Varsjá
Borgir í Póllandi
Höfuðborgir
Akureyri er bær (áður kaupstaður) í Eyjafirði á Mið-Norðurlandi. Í sveitarfélaginu búa um 20.000 (26. apríl 2023). Akureyrarbær er fimmta fjölmennasta sveitarfélag Íslands og er annað fjölmennasta utan höfuðborgarsvæðisins á eftir Reykjanesbæ. Fyrir utan hið eiginlega bæjarland Akureyrar í botni Eyjafjarðar eru eyjarnar Grímsey og Hrísey einnig innan vébanda sveitarfélagsins.

Saga bæjarins 

Landnámabók greinir frá því að fyrsti landneminn á svæðinu var Helgi „magri“ Eyvindarson sem kom þangað á 9. öld. Elstu heimildir um nafnið Akureyri eru þó frá 1562 en þá féll dómur á staðnum yfir konu fyrir að hafa sængað hjá karli án þess að hafa giftingarvottorð.

Á 17. öld tóku danskir kaupmenn að reisa búðir sínar á sjálfri Akureyri sem var ein af nokkrum eyrum sem sköguðu út í Pollinn. Þeir völdu staðinn vegna afbragðs hafnarskilyrða og einnig vegna þess að héraðið er og var gjöfult landbúnaðarsvæði en dönsku kaupmennirnir sóttust einkum eftir ull og kjöti. Dönsku kaupmennirnir bjuggu þó ekki á Akureyri allt árið á þessum tíma heldur læstu þeir húsum sínum og yfirgáfu staðinn yfir vetrartímann.

Árið 1778 var fyrsta íbúðarhúsið reist á staðnum og varanleg búseta hófst. 8 árum síðar fékk bærinn kaupstaðarréttindi ásamt fimm öðrum bæjum á Íslandi. Þetta var að undirlagi Danakonungs en hann vildi reyna að efla hag Íslands með því að hvetja til þéttbýlismyndunar þar en slíkt var þá nánast óþekkt á landinu. Akureyri stækkaði þó ekki við þetta og missti kaupstaðarréttindin 1836 en náði þeim aftur 1862 og klauf sig þá frá Hrafnagilshreppi, þá hófst vöxtur Akureyrar fyrir alvöru og mörk Akureyrarbæjar og Hrafnagilshrepps voru færð nokkrum sinnum enn eftir því sem bærinn stækkaði. Bændur í Eyjafirði voru þá farnir að bindast samtökum til að styrkja stöðu sína gagnvart dönsku kaupmönnunum, uppúr því varð Kaupfélag Eyfirðinga (KEA) stofnað. KEA átti mikinn þátt í vexti bæjarins, á vegum þess voru rekin mörg iðnfyrirtæki í bænum sem mörg sérhæfðu sig í úrvinnslu landbúnaðarafurða. Árið 1954 var mörkum Akureyrarbæjar og Glæsibæjarhrepps breytt þannig að það þéttbýli sem tekið var að myndast handan Glerár teldist til Akureyrar, þar hefur nú byggst upp Glerárhverfi.

Á síðasta áratug 20. aldar tók Akureyri miklum breytingum, framleiðsluiðnaðurinn sem hafði verið grunnurinn undir bænum lét töluvert á sjá og KEA dró verulega úr umsvifum sínum. Meiri umsvif í verslun og þjónustu, ferðaþjónustu, sjávarútvegi og Háskólinn á Akureyri hafa nú komið í stað iðnaðarins að miklu leyti. Hríseyjarhreppur sameinaðist Akureyrarbæ 2004 en í kosningum í október 2005 var tillögu um sameiningu allra sveitarfélaga í Eyjafirði hafnað á Akureyri. Grímseyjarhreppur sameinaðist Akureyrarbæ 2009.

Á Akureyri hefur verið mönnuð veðurathugunarstöð síðan 1881.

Bæjarstjórn 
Sjá einnig: Bæjarstjórnarkosningar á Akureyri
Í bæjarstjórn Akureyrar sitja 11 fulltrúar sem kjörnir eru af íbúum bæjarins yfir 18 ára aldri á fjögurra ára fresti. Bæjarstjórn skipar bæjarráð sem fer með fjármálastjórn bæjarins og aðrar fastanefndir sem fjalla um afmörkuð svið. Forseti bæjarstjórnar er æðsti yfirmaður hennar og hún kemur saman á opnum fundum að jafnaði tvisvar í mánuði en bæjarráð fundar vikulega.

Bæjarstjórinn er yfirmaður embættismannakerfisins, hann er ráðinn af bæjarstjórninni og getur verið annaðhvort kjörinn bæjarfulltrúi eða utanaðkomandi. Stjórnkerfinu er svo skipt í þrjú meginsvið (félagssvið, stjórnsýslusvið, tækni- og umhverfissvið) sem svo skiptast í deildir og undir þeim eru einstakar stofnanir.

Núverandi skipan bæjarstjórnar 
Kosningar til bæjarstjórnar voru síðast haldnar 14. maí 2022. Skipting atkvæða og bæjarfulltrúa var sem hér segir:

Bæjarlistinn, Sjálfstæðisflokkurinn og Miðflokkurinn mynduðu saman meirihluta eftir kosningarnar.

Bæjarstjóri 
Staða bæjarstjóra var auglýst laus til umsóknar að loknum kosningum 26. maí 2018. Ásthildur Sturludóttir var ráðin bæjarstjóri 31. júlí 2018 og tók til starfa í september. Ráðning hennar var framlengd eftir kosningarnar 2022.

Fyrri bæjarstjórar 
 1919–1934 - Jón Sveinsson
 1934–1958 - Steinn Steinsen
 1958–1967 - Magnús Guðjónsson
 1967–1976 - Bjarni Einarsson
 1976–1986 - Helgi M. Bergs
 1986–1990 - Sigfús Jónsson
 1990–1994 - Halldór Jónsson
 1994–1998 - Jakob Björnsson
 1998–2007 - Kristján Þór Júlíusson
 2007–2009 - Sigrún Björk Jakobsdóttir
 2009–2010 - Hermann Jón Tómasson
 2010–2018 - Eiríkur Björn Björgvinsson
 2018–        - Ásthildur Sturludóttir

Staðhættir 
Akureyri stendur við botn Eyjafjarðar við Pollinn en svo er sjórinn milli Oddeyrar og ósa Eyjafjarðarár kallaður. Í gegnum bæinn rennur Glerá sem aðskilur Glerárhverfi (Þorpið) frá öðrum bæjarhlutum. Önnur hverfi bæjarins eru Oddeyri, Brekkan, Naustahverfi, Lundahverfi, Innbærinn og Miðbær.

Samgöngur 
Strætisvagnakerfi er rekið í bænum af Strætisvögnum Akureyrar, og frá og með árinu 2007 voru ferðir gerðar gjaldfrjálsar og fjölgaði farþegum um rúm 60% eftir það, eða úr 640 (þriðju viku ársins 2006) í að meðaltali 1020 (um sama leyti 2007).

Menntastofnanir 
Akureyri er mikill skólabær. Í bænum eru tveir stórir framhaldsskólar (MA og VMA) Myndlistaskólinn á Akureyri, Tónlistarskólinn á Akureyri og Háskólinn á Akureyri.

Atvinnuvegir 
Helstu atvinnuvegir bæjarbúa eru verslun og þjónusta, framleiðsluiðnaður, sjávarútvegur og opinber þjónusta. Í bænum er Fjórðungssjúkrahúsið á Akureyri, næststærsta sjúkrahús landsins (á eftir Landsspítala Háskólasjúkrahúsi); Hlutur framleiðsluiðnaðar í atvinnulífi í bænum hefur minnkað mikið síðustu 15-20 árin, en á móti hefur sjávarútvegur vaxið og í dag hafa tvö stærstu sjávarútvegsfyrirtæki landsins, Brim og Samherji þar höfuðstöðvar.

Söfn og afþreying
Listasafnið á Akureyri
Nonnahús (minningarsafn um Jón Sveinsson, barnabókahöfund)
Davíðshús  (minningarsafn um Davíð Stefánsson, ljóðskáld) 
Iðnaðarsafnið á Akureyri 
Flugsafn Íslands 
Friðbjarnarhús
Lystigarður Akureyrar
Menningarhúsið Hof
Minjasafnið á Akureyri
Mótorhjólasafn Íslands 

Sundlaug Akureyrar
Hlíðarfjall, skíðasvæði
Skautahöllin á Akureyri
Kjarnaskógur, útivist o.fl.
Amtsbókasafnið á Akureyri

Svipmyndir

Tilvísanir

Tenglar 

 Vefsíða Akureyrarbæjar
 Ferðamannasíða Akureyrarstofu
 Vefsíða RES Orkuskóla (RES - The School for Renewable Energy Science)
 Trjágróður á Akureyri - Kjarnaskógur.is 
 Hús með sál og sögu á Akureyri; grein í Lesbók Morgunblaðsins 1985
 Ennþá er stíll yfir staðnum; grein í Lesbók Morgunblaðsins 1967
 Vigfús Sigfússon hóteleigandi á Akureyri; grein í Lesbók Morgunblaðsins 1943
 Skáldabærinn Akureyri; grein í Lesbók Morgunblaðsins 1971

 
Veðurathugunarstöðvar á Íslandi
Háskólinn á Akureyri er háskóli í bænum Akureyri á Íslandi sem stofnaður var árið 1987. Hann hefur vaxið mikið síðan og í dag eru þar skráðir í kring um 2.500 stúdentar. Skólinn er meðal þeirra fremstu á Íslandi og hefur verið framsækinn þegar kemur að sveigjanlegu námsfyrirkomulagi.  

Sveigjanlegt nám er stór kostur við Háskólann á Akureyri. Fjölbreyttar og nútímalegar kennslu- og námsaðferðir eru notaðar við miðlun námsefnis.

Allt grunnám er í boði sem sveigjanlegt nám. Það þýðir að stúdentar þurfa ekki endilega að vera búsettir á Akureyri heldur koma í háskólann í sérstakar námslotur þar sem megináhersla er lögð á verkefnavinnu og umræður. Allir fylgja sömu námskránni og námskröfur eru þær sömu.

Í námslotunum gefst þér tækifæri til að hitta kennara, stúdenta og annað starfsfólk háskólans og tengjast enn betur háskólasamfélaginu.

Saga

Háskólinn á Akureyri var stofnaður 5. september 1987 og starfaði hann fyrst í stað í húsnæði Verkmenntaskólans á Akureyri að Þingvallastræti 23. Þá var boðið upp á nám í tveimur deildum: Heilbrigðisdeild og Rekstradeild. Fyrsti rektor skólans var Haraldur Bessason. Fyrstu útskriftarnemarnir voru 10 iðnrekstrarfræðingar, brautskráðir 1989. Fyrstu framhaldsnemarnir voru brautskráðir með M.Sc. í hjúkrunarfræðum 26. febrúar 2000.

Nám
Fjölbreytt nám er í boði við Háskólann á Akureyri, bæði á grunn- og framhaldsstigi. Frá og með vormisseri 2019 varð Háskólinn á Akureyri fullvaxta háskóli með nám á öllum þrepum háskólanáms þegar honum var veitt heimild til að bjóða upp á doktorsnám.  Kennsla fer fram á tveimur fræðasviðum og þau eru:

Hug- og félagsvísindasvið
Hug- og félagsvísindasvið samanstendur af fjórum deildum; Félagsvísindadeild, Lagadeild, Sálfræðideild og Kennaradeild. Þar er boðið upp á fjölbreytt grunnnám 
bakkalárprófs (B.A. og B.Ed.) og framhaldsnám til meistaraprófs (M.A., M.Ed., M.l. 
og ll.M). Miðstöð skólaþróunar við Háskólann á Akureyri tilheyrir einnig sviðinu 
og starfar það í nánum tengslum við Kennaradeild að þróunar- og umbótastarfi í 
skólum, ásamt ráðgjöf og fræðslu.

Námið einkennist af fjölbreyttum áherslum sem koma til móts við ólíkar þarfir 
og áhuga stúdenta. Hver deild hefur sína sérstöðu:

 Í Félagsvísindadeild er boðið upp á fjórar námsleiðir til BA gráðu, þar af eru félagsvísindi, fjölmiðlafræði og lögreglufræði einungis kennd við Háskólann á Akureyri. Að hluta til er boðið upp á sömu námskeið í þessum námsleiðum á fyrsta ári og stúdentar fá fljótlega tækifæri til að sérhæfa sig með því að taka valnámskeið. Til viðbótar eru í boði tvær námsleiðir á meistarastigi. 
 Við Lagadeild er kennd lögfræði í grunnnámi og framhaldsnámi auk þess sem heimskautaréttur er í boði í framhaldsnámi. Sérstaða lögfræðináms Háskólans á Akureyri felst í alþjóðlegri nálgun og sveigjanlegu námsfyrirkomulagi. 
 Í Sálfræðideild er boðið upp á 3 ára BA nám í sálfræði þar sem sérstaðan er sveigjanlegt námsfyrirkomulag og námsmat. Auk þess býður Sálfræðideild upp á MA nám í sálfræði sem er rannsóknartengt og er sniðið að áhugasviði hvers og eins. 
 Við Kennaradeild er kennt fjölbreytt nám á grunn- og framhaldsstigi. Námið miðar að því að stúdentar öðlist þá þekkingu, leikni og hæfni sem kennarastarf krefst á hverjum tíma. Deildin býður upp á fjölbreytt nám með margvíslegri sérhæfingu sem leggur traustan grunn að þeirri færni sem þróun skólastarfs, iðkun rannsókna og frekara nám gerir kröfur um. 

Grunnám:

 Félagsvísindi (BA)
 Fjölmiðlafræði (BA)
 Kennarafræði (BEd)
 Lögfræði (BA)
 Löggæslu- og löggæslufræði (BA)
 Lögreglufræði fyrir starfandi lögreglumenn (Diplóma)
 Lögreglufræði fyrir verðandi lögreglumenn (Diplóma)
 Nútímafræði (BA)
 Sálfræði (BA)

Framhaldsnám:

 Félagsvísindi (MA)
 Fjölmiðla- og boðskiptafræði (MA)
 Forysta í lærdómssamfélagi (Diplóma)
 Heimskautaréttur (LLM/MA/Diplóma)
 Kennarafræði (MT)
 Lögfræði (ML)
 Mám og margbreytileiki – sérkennslufræði (MA)
 Menntavísindi (MA)
 Menntunarfræði (Diplóma)
 Menntunarfræði (MEd)
 Nám og læsi – lestrarfræði (Diplóma)
 Nám og læsi – lestrarfræði (MA)
 Nám og margbreytileiki – sérkennslufræði (Diplóma)
 Sálfræði (MA)
 Sjávarbyggðafræði (MA)
 Starfstengd leiðsögn (Diplómanám)
 Stjórnun og forysta í lærdómssamfélagi (Diplóma)
 Stjórnun og forysta í lærdómssamfélagi (MA)
 Upplýsingatækni í námi og kennslu (Diplóma)
 Upplýsingatækni í námi og kennslu (MA)

Heilbrigðis-, viðskipta- og raunvísindasvið
Inann Heilbrigðis-, viðskipta- og raunvísindasviðs eru fimm deildir: Auðlindadeild, Framhaldsnámsdeild í heilbrigðisvísindum, Hjúkrunarfræðideild, Iðjuþjálfundarfræðideild og Viðskiptadeild. Fræðasviðið býður upp á fjölbreytt grunn- og framhaldsnám og þar er einnig að finna námsleiðir sem einungis eru kenndar við Háskólann á Akureyri og hafa markað sér ákveðna sérstöðu. Hver deild hefur sína sérstöðu: 

 Í Auðlindadeild er lögð rík áhersla á nám og rannsóknir í tengslum við sjálfbæra og arðbæra nýtingu náttúruauðlinda. Með þetta að leiðarljósi er boðið upp á hagnýtt viðskipta- og raunvísindatengt nám á þremur fræðasviðum; líftækni, sjávarútvegsfræði og náttúru- og auðlindafræði. 
 Framhaldsnámsdeild í heilbrigðisvísindum hefur það að markiði að mennta fagfólk á heilbrigðissviði til vísindarannsóknastarfa og nýsköpunar. Sérstaða og styrkur námsins felst meðal annars í þverfaglegum stúdentahópi þar sem fagfólk úr hinum ýmsu fagstéttum heilbrigðiskerfisins kemur saman til að taka sínar meistaragráður.
 Hjúkrunarfræðideild býður upp á 4 ára BS nám í hjúkrunarfræði og er Háskólinn á Akureyri eini háskólinn á landinu sem býður upp á sveigjanlegt nám í hjúkrunarfræði. 
 Iðjuþjálfundarfræðideild býður upp á 3 ára BS nám í iðjuþjálfunarfræði og 1 árs viðbótardiplómu til starfsréttinda í iðjuþjálfun en Háskólinn á Akureyri er eini háskólinn á landinu sem býður upp á nám í iðjuþjálfunarfræði.  
 Viðskiptadeild býður upp á grunn og framhaldsnám sem er fjölbreytt og hagnýtt. Áhersla er lögð á sveigjanlegt námsfyrirkomulag. Þá býður HA upp á nám í tölvunarfræði í samstarfi við Háskólann í Reykjavík.

Grunnnám: 

 Fagnám fyrir sjúkraliða – öldrunar- og heimahjúkrun (Diplóma)
 Fagnám fyrir sjúkraliða – samfélagsgeðhjúkrun (Diplóma)
 Hjúkrunarfræði (BS)
 Iðjuþjálfundarfræði (BS)
 Líftækni (BS) 
 Sjávarútvegsfræði (BS)
 Tölvunarfræði (BS)
 Tölvunarfræði (Diplóma)
 Viðskiptafræði – stjórnun og fjármál (BS)
 Viðskiptafræði – stjórnun og markaðsfræði (BS)
 Viðskiptafræði með áherslu á sjávarútveg (BS)
 Viðskiptafræði- og sjávarútvegsfræði (BS), tvær háskólagráður á fjórum árum!

Framhaldsnám: 

 Auðlindafræði (MS)
 Haf- og strandsvæðastjórnun (MRM)
 Heilbrigðisvísindi – Almenn lína (MS)
 Heilbrigðisvísindi – Endurhæfing (MS)
 Heilbrigðisvísindi – Geðheilbrigðisfræði (MS)
 Heilbrigðisvísindi – Heilsugæsla í héraði – fræðileg (MS)
 Heilbrigðisvísindi – Heilsugæsla í héraði – klínísk (MS)
 Heilbrigðisvísindi - Krabbamein og líknarmeðferð (MS)
 Heilbrigðisvísindi - Langvinn veikindi og lífsglíman (MS)
 Heilbrigðisvísindi – Ljósmæður, heilbrigði kvenna (MS)
 Heilbrigðisvísindi – Öldrun og heilbrigði
 Heilbrigðisvísindi – Sálræn áföll og ofbeldi
 Heilbrigðisvísindi – Sérsvið hjúkrunar (Diplóma)
 Heilbrigðisvísindi - Starfsendurhæfing (MS)
 Heilbrigðisvísindi – Stjórnun í heilbrigðisþjónustu (MS)
 Heilbrigðisvísindi – Verkir og verkjameðferðir (MS)
 Iðjuþjálfun (Viðbótardiplóma)
 Stjórnun sjávarauðlinda (MS)
 Viðskiptafræði (MS)

Doktorsnám
Doktorsnám við Háskólann á Akureyri er einstaklingsmiðað nám og rannsóknarverkefni doktorsnemans er lykilþáttur námsins. Doktorsnemar háskólans verða virkir þátttakendur í vísindasamfélagi HA. Námið veitir prófgráðuna Philosophiae Doctor (PhD) á tilteknu fræðasviði.

Stofnanir 
Innan vébanda Háskólans á Akureyri eru starfræktar ýmsar stofnanir sem sinna rannsóknum og ýmiss konar þjónustu við fræðasamfélagið.

Rannsóknastofnanir 
Heilbrigðisvísindastofnun Háskólans á Akureyri
Rannsóknamiðstöð ferðamála
Rannsóknarmiðstöð Háskólans á Akureyri (RHA)
Rannsóknir gegn ofbeldi
Sjávarútvegsmiðstöð Háskólans á Akureyri

Þjónustustofnanir
Bókasafn Háskólans á Akureyri
Félagsstofnun stúdenta við Háskólann á Akureyri (FÉSTA)
Miðstöð skólaþróunar við Háskólann á Akureyri (MSHA)
Símenntun Háskólans á Akureyri
Sjávarútvegsskólinn
Vísindaskóli unga fólksins

Félagslíf 
Stúdentafélag Háskólans á Akureyri, SHA er félag allra innritaðra stúdenta við Háskólann á Akureyri. Félagið er fyrst og fremst hagsmunafélag stúdenta, bakland og sameiningartákn aðildarfélaga þess og þeirra aðila sem sinna trúnaðarstörfum á vegum félagsins. Félagið stendur vörð um hagsmuni heildarinnar, stuðlar að bættri heilsu og líðan stúdenta og vinnur náið með starfsfólki skólans að hagsmunamálum, kynningarmálum og öðru því sem snertir stúdenta, beint eða óbeint.

Sjö aðildarfélög eiga aðild að SHA. Aðildarfélög SHA eru sviðs- og deildarfélög. Starfsemi þeirra og hlutverk hafa þróast gegnum árin og tekið breytingum eins og starfsemi og hlutverk SHA. Félögin eru:  
 Data, félag tölvunarfræðinema, var stofnað árið 2016. 
 Eir, félag heilbrigðisnema, var stofnað árið 1990. 
 Kumpáni, félag félagsvísinda- og sálfræðinema, var stofnað árið 2004.
 Magister, félag kennaranema, var stofnað árið 1993. 
 Reki, félag viðskiptafræðinema, var stofnað árið 1990. 
 Stafnbúi, félag auðlindafræðinema, var stofnað árið 1990. 
 Þemis, félag laganema, var stofnað árið 2005.

Rektorar 
Rektor er forseti Háskólaráðs, yfirmaður stjórnsýslu háskólans og æðsti fulltrúi hans gagnvart starfsfólki og stofnunum innan háskólans og utan. Hann hefur frumkvæði að því að háskólaráð marki heildarstefnu í málefnum háskólans. Rektor ber ábyrgð á og hefur eftirlit með allri starfsemi háskólans og á milli funda Háskólaráðs fer hann með ákvörðunarvald í öllum málum háskólans. Núverandi rektor Háskólans á Akureyri er Dr. Eyjólfur Guðmundsson sem tók við embætti rektors 1. júlí 2014.

Tilvísanir 

Akureyri
Háskólar á Íslandi
Menntastofnanir á Akureyri
Mosfellsbær (einnig kallaður Mosó í talmáli) er sveitarfélag sem liggur norðaustan við Reykjavík. Mosfellsbær varð til 9. ágúst 1987 þegar Mosfellshreppur varð að bæjarfélagi. Íbúar eru um 13.519 í apríl 2023.

Síðan 1933 hefur heitt vatn verið leitt úr Mosfellsbæ og til Reykjavíkur. Ullarvinnsla var mikilvæg grein í bænum og var þar framleiðsla við Álafoss frá 1919 til 1955. Nú er þar meðal annars aðsetur listamanna.

Íþróttir og afþreying
Í Mosfellsbæ er íþróttafélagið Afturelding. Tvær sundlaugar eru í Mosfellsbæ: Varmárlaug og Lágafellslaug. Göngustígar eru við Álafosskvos og við Reykjalund. Skógrækt og gönguleiðir eru við Úlfarsfell.

Bæjarstjórn 

Í bæjarstjórn Mosfellsbæjar sitja 11 fulltrúar sem kjörnir eru í hlutfallskosningu á fjögurra ára fresti. Síðast var kosið til bæjarstjórnar í sveitarstjórnarkosningunum 14. maí 2022.

Vinabæir 
  , Finnlandi
  , Noregi
  Thisted, Danmörku
  Uddevalla, Svíþjóð

Heiðursborgarar 
Þrír einstaklingar eru heiðursborgarar Mosfellsbæjar:

 1972 – Halldór Laxness (1902-1998)
 2000 – Jón M. Guðmundsson (1920-2009)
 2007 – Salome Þorkelsdóttir (*1927)

Mosfellingur ársins
Bæjarblaðið Mosfellingur hefur staðið fyrir vali á Mosfellingi ársins síðan 2005. Blaðið kynnir Mosfelling ársins í fyrsta tölublaði hvers árs. Sautján einstaklingar hafa hlotið nafnbótina Mosfellingur ársins:

Myndir

Tilvísanir

Tenglar 

 Mosfellsbær
 Staldrað við í Mosfellshreppi; grein í Morgunblaðinu 1972

 
Þéttbýlisstaðir Íslands
Vladímír Vladímírovítsj Pútín (rússneska: Владимир Владимирович Путин; f. 7. október 1952) er annar forseti Rússlands.

Hann útskrifaðist frá lögfræðideild Ríkisháskólans í Leníngrad árið 1975 og hóf störf hjá KGB. Á árunum 1985-1990 starfaði hann í Austur-Þýskalandi. Frá árinu 1990 gegndi hann ýmsum embættum, meðal annars í Ríkisháskólanum í Leníngrad, borgarstjórn Sankti Pétursborgar og frá 1996 hjá stjórnvöldum í Kreml. Í júlí 1998 var hann skipaður yfirmaður FSB (arftaka KGB) og frá mars 1999 var hann samtímis ritari Öryggisráðs rússneska sambandslýðveldisins. Frá 31. desember 1999 var hann settur forseti rússneska sambandslýðveldisins en 26. mars 2000 var hann kosinn forseti. Hann var endurkjörinn 14. mars 2004. Hann varð forsætisráðherra frá 2008 til 2012 og var síðan aftur kjörinn forseti árin 2012 og 2018.

Vladímír Pútín talar auk rússnesku, þýsku og ensku. Hann var giftur Ljúdmílu Aleksandrovnu Pútínu til ársins 2014. Þau eiga saman tvær dætur, Maríu (f. 1985) og Jekaterínu (f. 1986).

Æviágrip
Pútín fæddist þann 7. október 1952 í Leníngrad í Sovétríkjunum og var yngstur þriggja barna foreldra sinna. Þegar hann var tólf ára byrjaði hann að æfa sambó og júdó. Hann er í dag með svart belti í júdó og er landsmeistari í са́мбо (stafsett á latnesku letri: sambó). Pútín lærði þýsku í gagnfræðiskóla í Sankti Pétursborg og talar hana reiprennandi. 

Pútín hóf laganám í ríkisháskóla Leníngrad árið 1970 og útskrifaðist árið 1975. Á háskólaárunum gekk hann í sovéska kommúnistaflokkinn og var meðlimur hans til ársins 1991.

Störf hjá KGB
Árið 1975 gekk Pútín til liðs við leyniþjónustuna KGB. Hann vann í gagnnjósnum og fylgdist með útlendingum og erindrekum í Leníngrad. Frá 1985 til 1990 vann hann í Dresden í Austur-Þýskalandi. Opinberlega var Pútín staðsettur þar sem túlkur en umdeilt er hvað hann fékkst við þar í raun og veru. Samkvæmt sumum heimildum var vera Pútíns í Dresden viðburðalítil og starf hans gekk út á fátt annað en að fylgjast með fjölmiðlum og safna úrklippum. Aðrar heimildir herma að Pútín hafi fengist við að fá Þjóðverja til að njósna fyrir Sovétríkin og jafnvel að hann hafi átt í samstarfi við kommúníska hryðjuverkahópinn Rote Armee Fraktion. Samkvæmt opinberri ævisögu Pútíns brenndi hann leyniskjöl KGB í borginni til þess að koma í veg fyrir að þau féllu í hendur mótmælenda þegar Berlínarmúrinn féll.

Eftir að austur-þýska kommúnistastjórnin féll sneri Pútin aftur til Leníngrad árið 1990. Þegar reynt var að fremja valdarán gegn Míkhaíl Gorbatsjov árið 1991 segist Pútín hafa sagt af sér og staðið með ríkisstjórninni. Hann varð síðan eftir hrun Sovétríkjanna aðstoðarmaður Anatolíj Sobtsjak, borgarstjóra Pétursborgar frá 1991 til 1996.

Forstjóri FSB og forsætisráðherra
Árið 1996 var Pútín kallaður til starfa í Moskvu og varð árið 1998 forstjóri nýju rússnesku leyniþjónustunnar, FSB. Þar sem Borís Jeltsín, þáverandi forseti Rússlands, var rúinn vinsældum og mátti ekki gegna þriðja kjörtímabilinu sem forseti samkvæmt þágildandi lögum fóru bandamenn hans á þessum tíma að svipast eftir sigurvænlegum frambjóðanda sem gæti tekið við af honum og hlíft valdaklíkunni við spillingarákærum. Sagt er að ólígarkinn Borís Berezovskíj hafi fyrstur stungið upp á Pútín sem rétta manninum í starfið.

Þann 15. ágúst árið 1999 útnefndi Jeltsín Pútín forsætisráðherra í stjórn sinni og lýsti því jafnframt yfir að hann vildi að Pútín yrði eftirmaður sinn. Pútín var nánast óþekktur þegar hann varð forsætisráðherra og fáir bjuggust við því að hann myndi endast lengi í embættinu, enda hafði Jeltsín margsinnis skipt um forsætisráðherra á undanförnum árum.

Það var einkum með framgöngu sinni í seinna Téténíustríðinu sem Pútín vann sér upphaflega hylli rússnesku þjóðarinnar. Í september 1999 voru gerðar sprengjuárásir á íbúðablokkir í Moskvu og Volgodonsk sem Rússar sögðu hryðjuverkamenn frá Téténíu bera ábyrgð á. Rússar brugðust við árásunum með því að rjúfa friðarsamkomulag sem gert hafði verið við Téténa árið 1997 og hefja innrás í Téténíu 28. september 1999. Pútín hélt fjölda vígreifra sjónvarpsávarpa á tíma innrásarinnar og uppskar fljótt miklar vinsældir hjá rússneskri alþýðu, sem var full hefndarþorsta vegna hryðjuverkaárásanna. 

Frá upphafi hafa verið uppi kenningar um að leyniþjónustan FSB hafi sviðsett sprengjuárásirnar í Moskvu og Volgodonsk í þágu Pútíns til að skapa átyllu fyrir stríði í Téténíu. Þessi kenning styðst meðal annars við það að tveir starfsmenn FSB sáust koma pokum með dufti sem líktist sprengiefninu RDX fyrir í kjallara íbúðablokkar í Rjazan. Þeir voru handteknir en lögreglu svo skipað að láta þá lausa. Einn þeirra sem taldi Pútín hafa sviðsett árásirnar var fyrrum FSB-liðinn Aleksandr Lítvínenko, sem flúði í útlegð til Bretlands árið 2000. Lítvínenko lést árið 2006 eftir að eitrað var fyrir honum með geislavirka efninu Pólon-210.

Rússar gerðu linnulausar loftárásir á téténsku höfuðborgina Grozníj í um fjóra mánuði og höfðu nánast alfarið lagt hana í rúst þegar síðustu téténsku skæruliðarnir hörfuðu þaðan í lok janúar árið 2000.

Forseti (2000–2008)

Þann 31. desember 1999 sagði Jeltsín af sér og Pútín varð þar með starfandi forseti Rússlands í hans stað. Eitt af því fyrsta sem Pútín gerði í embætti var að skrifa undir tilskipun þess efnis að Jeltsín og fjölskylda hans yrðu ekki lögsótt fyrir spillingarmál sem höfðu komið upp í forsetatíð hans. Afsögn Jeltsíns leiddi til þess að forsetakosningar voru haldnar þremur mánuðum fyrr en stjórnarandstaðan hafði gert ráð fyrir. Pútín vann kosningarnar í fyrstu umferð með 53% greiddra atkvæða. Hann tók forsetaeiðinn þann 7. maí árið 2000.

Árið 2003 var samningur gerður við Téténa þar sem Téténía varð sjálfstjórnarhérað innan rússneska sambandsríkisins undir stjórn Akhmads Kadyrov, stríðsherra sem hafði gengið til liðs við Pútín í seinna Téténíustríðinu. Pútín gerði einnig samninga við rússneska olígarka um stuðning þeirra við ríkisstjórn hans í skiptum fyrir að þeir héldu flestum völdum sínum. Olígarkar sem héldu ekki tryggð við stjórn Pútíns, til dæmis olíujöfurinn Míkhaíl Khodorkovskíj, áttu hættu á handtöku.

Efnahagur Rússlands náði sér smám saman á strik upp úr árinu 1999 eftir efnahagskreppu sem ríkt hafði í kjölfar hruns Sovétríkjanna. Á fyrstu tveimur kjörtímabilum Pútíns jókst kaupmáttur Rússa um 72 prósent, einkum vegna hækkunar á olíuverði.

Pútín vann endurkjör árið 2004 með 71% greiddra atkvæða.

Forsætisráðherra (2008–2012)
Rússneska stjórnarskráin meinaði Pútín að bjóða sig fram í þriðja skipti í röð í forsetakosningunum árið 2008. Því studdi Pútín fyrrverandi kosningastjóra sinn, Dmítríj Medvedev, til embættisins. Eftir sigur Medvedev gerðist Pútín sjálfur forsætisráðherra á ný og hélt þannig flestum völdum sínum á fjögurra ára forsetatíð Medvedev. Á þessum tíma brutust út fjöldamótmæli eftir þingkosningar þann 4. desember árið 2011 þar sem tugþúsundir Rússa mótmæltu meintu kosningasvindli.

Forsetatíð Medvedevs var óvenjuleg meðal rússneskra leiðtoga því Pútín naut áfram verulegra valda sem forsætisráðherra. Fyrri forsætisráðherrar Rússlands höfðu jafnan verið algjörlega undirgefnir þjóðhöfðingjanum en valdatíð Medvedevs einkenndist þess í stað af nokkurs konar tvímenningabandalagi þeirra Pútíns. Haft var fyrir satt meðal flestra stjórnmálaskýrenda að annaðhvort væru þeir Medvedev og Pútín báðir jafnvoldugir í stjórninni eða þá að Pútín væri í reynd enn æðsti valdsmaður Rússlands og Medvedev forseti væri lítið meira en staðgengill eða strengjabrúða hans.

Forseti (2012–2018)
Árið 2012 bauð Pútín sig aftur fram til forseta með stuðningi Medvedev. Pútín vann kosningarnar þann 4. mars 2012 með 63.6% greiddra atkvæða. Þeir Medvedev skiptust því aftur á hlutverkum og Medvedev varð forsætisráðherra. Mikið var um ásakanir um kosningasvindl í forsetakjörinu og talsvert var um mótmæli gegn Pútín í og eftir kosningarnar. Alræmdasta uppákoman var mótmælagjörningur pönkhljómsveitarinnar Pussy Riot þann 21. febrúar, en meðlimir hennar voru í kjölfarið handteknir. Um 8.000 – 20.000 mótmælendur komu saman í Moskvu þann 6. maí. Um áttatíu þeirra særðust í átökum við lögreglu og um 450 voru handteknir. Gagnmótmæli um 130.000 stuðningsmanna Pútín voru haldin á Lúzhníkí-leikvanginum sama dag.

Eftir að Pútín settist á forsetastól á ný skrifaði hann undir lög sem þjörmuðu nokkuð að samfélagi hinsegin fólks í Rússlandi. Lögin beindust gegn „áróðri samkynhneigðra“ og bönnuðu meðal annars notkun regnbogafánans og birtingu verka um samkynhneigð.

Eftir að Víktor Janúkovytsj forseta Úkraínu, bandamanni Pútíns, var steypt af stóli í byltingu árið 2014 sendi Pútín rússneska hermenn inn á Krímskaga og hertók hann. Á meðan á hernáminu stóð var haldin umdeild atkvæðagreiðsla þar sem Krímverjar kusu að slíta sig frá Úkraínu og gerast sjálfstjórnarhérað í rússneska sambandsríkinu. Í kjölfarið brutust út átök í austurhluta Úkraínu milli úkraínsku ríkisstjórnarinnar og aðskilnaðarsinna í Donbas-héruðunum sem vildu einnig ganga til liðs við Rússland. Ríkisstjórn Pútín hefur sent hermenn til stuðnings skæruliðunum í Donbas en hefur jafnan neitað að um rússneska hermenn sé að ræða. Vegna brots á fullveldi Úkraínu hafa mörg ríki beitt Rússa efnahagsþvingunum frá árinu 2014, þar á meðal Ísland.

Þann 27. febrúar 2015 var leiðtogi rússnesku stjórnarandstöðunnar, Borís Nemtsov, skotinn til bana stuttu frá Kreml í Moskvu, fáeinum dögum áður en hann ætlaði að taka þátt í friðargöngu til að mótmæla rússneskum hernaðarafskiptum í Úkraínu. Pútín skipaði sjálfur rannsóknarnefnd til að finna morðingjann. Opinber skýring rannsóknarnefndarinnar er sú að morðið hafi verið framið af stuðningsmönnum Ramzans Kadyrov, forseta Téténíu og eins heitasta stuðningsmanns Pútíns. Tæpum þremur vikum fyrir morðið hafði Nemtsov lýst því yfir að hann óttaðist að Pútín myndi koma sér fyrir kattarnef.

Þann 30. september 2015 skipaði Pútín inngrip rússneska hersins í sýrlensku borgarastyrjöldina til stuðnings Bashar al-Assad Sýrlandsforseta. Rússar hófu beina þátttöku í styrjöldinni í lok mánaðarins með loftárásum bæði á íslamska ríkið og á uppreisnarhópa sem nutu stuðnings alþjóðabandalags Bandaríkjanna. Inngrip Rússa í styrjöldina hefur styrkt stöðu Assads verulega og stuðlað að því að sýrlenski stjórnarherinn hefur frá árinu 2015 smám saman endurheimt mikinn hluta þess landsvæðis sem glataðist til uppreisnarmanna í byrjun stríðsins.

Ríkisstjórn Pútíns hefur verið ásökuð um að hafa haft afskipti af bandarísku forsetakosningunum árið 2016. Í janúar árið 2017 lýsti bandarísk rannsóknarnefnd því yfir að fullvíst væri að Pútín hefði sett á fót áróðursherferð gegn Hillary Clinton og til stuðnings Donald Trump í kosningunum. Pútín hefur ætíð neitað að hafa haft nokkur afskipti af kosningunum. Bandamaður Pútíns, olígarkinn Jevgeníj Prígozhín, hefur hins vegar viðurkennt að fyrirtæki hans hafi reynt að hafa áhrif á kosningar í Bandaríkjunum í þágu Rússlands.

Forseti (2018 –)

Pútín var endurkjörinn árið 2018 og vann sitt fjórða kjörtímabil sem forseti Rússlands með um 76% greiddra atkvæða. Í aðdraganda kosninganna hafði helsta leiðtoga rússnesku stjórnarandstöðunnar, Aleksej Navalnyj, verið bannað að gefa kost á sér vegna skil­orðsbund­ins fang­els­is­dóms sem hann hafði vegna meints fjár­mála­m­is­ferl­is. Eftirlitsmönnum kom ekki um allt saman um það hvort kosningarnar hefðu farið sómasamlega fram, en almennt voru þeir þó á sama máli um að samkeppnin við Pútín hefði verið lítil sem engin.

Pútín hitti Donald Trump Bandaríkjaforseta á leiðtogafundi í Helsinki þann 18. júlí 2018. Stuttu fyrir fund forsetanna hafði ákæra verið lögð fram í Bandaríkjunum gegn 12 rússneskum leyniþjónustumönnum fyrir tölvuárás á flokksþing Demókrataflokksins og forsetaframboð Hillary Clinton árið 2016. Á fundinum ítrekaði Pútín að Rússar hefðu ekkert haft að gera með tölvuárásirnar og Trump lýsti yfir að hann sæi „enga ástæðu“ til að draga orð Pútíns í efa. Trump bauð Pútín í opinbera heimsókn til Washington í kjölfar fundarins.

Mótmæli gegn Pútín brutust út víða um Rússland og vinsældir hans dvínuðu nokkuð í september árið 2018 vegna fyrirhugaðrar hækkunar á eftirlaunaaldri í Rússlandi.

Þann 15. janúar árið 2020 tilkynnti Pútín umfangsmiklar breytingar sem hann vildi gera á rússnesku stjórnarskránni sem ætlað var að færa völd frá forsetaembættinu til þings­ins og rík­is­ráðs lands­ins. Breytingarnar, sem Pútin hugðist leggja í þjóðaratkvæðagreiðslu, munu gera eftirmann hans nokkuð valdaminni í forsetaembættinu en Pútín hefur verið. Sama dag og Pútín tilkynnti fyrirhuguðu breytingarnar baðst Dmítríj Medvedev lausnar fyrir ríkisstjórn sína og ríkisskattstjórinn Míkhaíl Míshústín var skipaður nýr forsætisráðherra.

Rússneska þingið samþykkti einnig með 383 atkvæðum gegn engu að þurrka út embættistíma Pútíns með stjórnarskrárbreytingunum. Samkvæmt þeirri breytingu mun Pútín geta gegnt embætti forseta til ársins 2036 ef hann ákveður að gefa aftur kost á sér. Breytingarnar voru samþykktar í þjóðaratkvæðagreiðslu þann 1. júlí 2020. Með stjórnarskrárbreytingunum var hjónaband einnig skilgreint sem samband milli karls og konu, fært var inn ákvæði sem felur í sér viðurkenningu á „forfeðrum sem létu [Rússum] eftir hugsjónir sínar og trú á guði“, bannað var að gera lítið úr framlagi Sovétríkjanna í seinni heimsstyrjöldinni og bannað að leggja til að Rússar láti nokkurn tímann af hendi landsvæði sem þeir ráða yfir (til að mynda umdeild landsvæði eins og Kúrileyjar og Krímskaga).

Innrásin í Úkraínu (2022–)

Undir lok ársins 2021 og í byrjun ársins 2022 söfnuðu Rússar tæplega 200.000 manna herliði við landamæri Úkraínu, sem vakti ótta í Úkraínu og á Vesturlöndum um að Pútín hygðist fyrirskipa innrás í landið. Rússnesk stjórnvöld þvertóku ítrekað fyrir að innrás væri yfirvofandi en ráðamenn þar lögðu jafnframt fram kröfur um að Úkraínu yrði meinaður aðgangur að Atlantshafsbandalaginu um alla framtíð og að bandalagið fjarlægði alla hermenn og öll vopn sín úr Austur-Evrópu.

Þann 21. febrúar viðurkenndi Pútín sjálfstæði Alþýðulýðveldanna Donetsk og Lúhansk, héraða rússneskumælandi aðskilnaðarsinna sem höfðu klofið sig frá Úkraínu árið 2014 með stuðningi Rússa. Pútín sendi í kjölfarið rússneska hermenn yfir úkraínsku landamærin til að gegna „friðargæslu“ í Donetsk og Luhansk. Í ræðu sem Pútín hélt við viðurkenningu sína á sjálfstæði héraðanna efaðist hann um sögulegar forsendur fyrir Úkraínu sem sjálfstæðu ríki og sakaði stjórnvöld þar um að fremja þjóðarmorð.

Þann 24. febrúar hóf Pútín allsherjar innrás í Úkraínu.

Rússland hefur tekið þátt í mörgum stríðum (t.d. líka í Sýrlandi) að skipan Pútíns, en stríðið í Úkraínu hefur sérstaklega sætt gagnrýni, upp úr innrásinni í febrúar 2022. Vegna þess hefur meðal annars hann persónulega sætt viðskiptaþvingunum, og lagt hefur verið til að ákæra hann fyrir stríðsglæpadómstólnum. Dómarar Alþjóðlega sakamáladómstólsins í Haag gáfu út handtökuskipun á hendur Pútín (og Maríu Lvova-Belova, umboðsmanni barna í Rússlandi) þann 17. mars 2023 vegna tilkynninga um að fjölda úkraínskra barna hefði verið rænt í innrásinni og þau flutt til Rússlands.

Þann 21. september tilkynnti Pútín að gripið yrði til takmarkaðrar herkvaðningar til þess að halda hernaðinum í Úkraínu áfram. Gripið var til þessa úrræðis samhliða því sem Úkraínumenn höfðu endurheimt mikið landsvæði af Rússum í gagnsókn í Kharkívfylki í austurhluta landsins. Á sama tíma hafði verið tilkynnt að leppstjórnir Rússa í Donetsk, Lúhansk, Kherson og Zaporízjzja myndu halda atkvæðagreiðslur um það að gerast hluti af Rússneska sambandsríkinu líkt og hafði verið gert á Krímskaga árið 2014.

Leppstjórnir Rússa á hernámssvæðum þeirra í Donetsk, Lúhansk, Kherson og Zaporízjzja hófu atkvæðagreiðslur um að gerast hluti af Rússlandi þann 23. september. Fjórum dögum síðar tilkynntu héraðsstjórnir á hernumdu svæðunum í Lúhansk og suðurhlutum Kherson og Zaporízjzja að yfirgnæfandi meirihlutar kjósenda hefðu samþykkt að héruðin skyldu sameinast Rússlandi. Ýmsir erlendir þjóðarleiðtogar fordæmdu atkvæðagreiðslurnar og sögðu niðurstöður þeirra hafa verið ákveðnar fyrirfram. Volodymyr Zelenskyj Úkraínuforseti sagði þær markleysu og að þær myndu engu breyta um þær fyrirætlanir Úkraínumanna að endurheimta héruðin.

Pútín tilkynnti formlega innlimun héraðanna fjögurra í Rússland þann 30. september 2022 á stórviðburði á Rauða torginu í Moskvu. Þegar Pútín tilkynnti þetta stjórnuðu Rússar engu af héruðunum fjórum í heild sinni.

Ímynd og orðspor Pútíns

Pútín hefur notið mikilla vinsælda meðal rússneskrar alþýðu nánast frá því að hann tók við embætti. Í skoðanakönnunum hefur Pútín oftast mælst með stuðning yfir 60% Rússa og hæst hefur stuðningur við hann mælst um tæp 90%. Aðdáendur Pútíns þakka honum fyrir að koma á efnahagslegum stöðugleika eftir fjármálakreppu tíunda áratugarins og fyrir að gera Rússland að marktæku alþjóðaveldi á ný eftir tímabil auðmýkingar sem fylgdi í kjölfar hruns Sovétríkjanna. 

Pútín hefur verið duglegur að rækta karlmennskuímynd sína og hefur sett á svið ýmsa gjörninga til þess að viðhalda henni. Meðal annars hefur hann „fyrir tilviljun“ fundið gríska forngripi frá sjöttu öld er hann stakk sér til köfunarsunds í Svartahafi og haldið aftur af hlébarða í dýragarði sem ætlaði að ráðast á fréttamenn. Hann hefur nokkrum sinnum birt myndir af sér berum að ofan í fríi úti í náttúrunni í Síberíu.

Pútín er þaulsætnasti leiðtogi Rússa frá tímum Stalíns. Á stjórnartíð hans hefur þróun í átt að lýðræði í Rússlandi sem hófst á tíunda áratugnum eftir fall Sovétríkjanna að mestu leyti verið snúið við. Vegna skorts á frjálsum kosningum, fjölmiðlafrelsi og virkri stjórnarandstöðu í Rússlandi hefur í síauknum mæli verið litið á Pútín sem einræðisherra á síðari árum.

Eignir Pútíns
Vladímír Pútín er talinn með auðugustu mönnum heims. Samkvæmt úttekt Samtaka rannsóknarblaðamanna OCCRP og tímaritsins Forbes frá árinu 2017 nema auðæfi Pútíns og nánustu bandamanna hans um 24 milljörðum Bandaríkjadala, eða rúmum 2.500 milljörðum íslenskra króna. Mestöll þessi auðæfi eru formlega skráð á fólk í innra hring Pútíns, meðal annars vini, ættingja og pólitíska bandamenn hans. Margir af nánustu bandamönnum Pútíns voru nefndir sem eigendur aflandsfélaga í skattaskjólum í Panamaskjölunum árið 2016. Gjarnan er fjallað um olígarka í innsta hring Pútíns, sem efnast hafa á tengslum sínum við forsetann, sem „pyngjur Pútíns.“

Fjölskylduhagir
Vladímír Pútín kvæntist Ljúdmílu Skrjebevnu árið 1983. Hún er fædd árið 1958 og ólst upp í Kalíníngrad. Hún flutti ásamt eiginmanni sínum til Þýskalands á níunda áratugnum og þar eignuðust þau tvær dætur, Maríu árið 1985 og Jekaterínu árið 1986. Eftir að Pútín komst til valda hélt hann fjölskyldu sinni úr sviðsljósinu og eiginkona hans og dætur birtust afar sjaldan með honum opinberlega. Þar sem Ljúdmíla sást sjaldan með Pútín voru orðrómar lengi á kreiki að þau væru aðeins hjón að nafninu til. Árið 2013 tilkynnti Pútín formlega að þau Ljúdmíla hefðu gengið frá skilnaði sínum. 

Auk Maríu og Jekaterínu er talið að Pútín eigi eina laundóttur, Luizu Rozovu Krivonogikh, sem fædd er árið 2003. Móðir hennar er milljarðamæringurinn Svetlana Krivonogikh, sem bæði rússneskir og vestrænir fjölmiðlar hafa fullyrt að sé ástkona Pútíns.

Heimildir

Tilvísanir

Forsetar Rússlands
Forsætisráðherrar Rússlands
Fólk fætt árið 1952
Starfsmenn FSB
Starfsmenn KGB
Íslensk sveitarfélög eftir mannfjölda er listi yfir sveitarfélög á Íslandi í röð eftir mannfjölda 1. janúar ár hvert, ásamt upplýsingum um breytingu frá fyrra ári og yfir 10 ára tímabil, bæði hvað varðar fjölda einstaklinga og hlutfallslega. Upplýsingarnar eru fengnar af vef Hagstofu Íslands.

Þar sem sveitarfélög hafa sameinast á árinu miðast eldri tölur við samanlagðan íbúafjölda í þeim sveitarfélögum sem sameinuðust.

Listinn

Tilvísanir

Tengt efni 
Íslensk sveitarfélög eftir flatarmáli.

 
Listar tengdir Íslandi
Sveitarfélag er svæðisbundin stjórnsýslueining innan ríkis sem er lægra sett en yfirstjórn ríkisins. Sveitarfélög hafa yfirleitt skýrt ákvörðuð landamörk og taka oft yfir eina borg, bæ eða þorp eða sveitahérað. Ein skilgreining á sveitarfélagi er að þau séu lægstu stjórnsýslueiningarnar sem hafa lýðræðislega kjörna stjórn.

Sveitarfélög sjá yfirleitt um grunnþjónustu við borgarana á borð við sorphirðu, skóla og almenningssamgöngur. Þau geta myndað byggðasamlög með öðrum sveitarfélögum til að eiga við verkefni sem ella yrði erfitt að framfylgja.

Tengt 
 Sveitarfélög á Íslandi

Stjórnsýsla
Þessi síða er um Rússland, fyrir stríðsástandið þar, sjá Innrás Rússa í Úkraínu 2022–.

Rússland (rússneska: Росси́я, umritun: Rossíja), formlegt heiti Rússneska sambandsríkið (rússneska: Росси́йская Федера́ция, umritun: Rossíjskaja federatsíja), er víðfeðmt land í Austur-Evrópu og Norður-Asíu. Landið er það langstærsta að flatarmáli í heiminum, yfir 17 milljón ferkílómetrar, nær yfir 11 tímabelti og þekur 8. hluta af þurrlendi Jarðarinnar. Það er nánast tvöfalt stærra en Kanada sem er næststærst. Rússland á landamæri að 16 öðrum ríkjum. Landið er einnig það níunda fjölmennasta í heiminum og fjölmennasta Evrópulandið. Höfuðborgin, Moskva, er stærsta borg Evrópu. Önnur stærsta borg landsins er Sankti Pétursborg. Rússar eru fjölmennasti hópur Slava og rússneska er það slavneska mál sem hefur langflesta málhafa.

Austur-Slavar komu fram á sjónarsviðið sem sérstök Evrópuþjóð milli 3. og 8. aldar. Á 9. öld stofnuðu norrænir víkingar Garðaríki í kringum borgirnar Hólmgarð (Novgorod) og Kænugarð (Kyjív). Árið 988 tók Garðaríki upp grískan rétttrúnað undir áhrifum frá Austrómverska ríkinu. Býsantíum hafði mikil menningarleg áhrif á Rússland næstu aldirnar. Garðaríki tók að leysast upp á 12. öld og furstadæmin urðu að skattlöndum Mongóla eftir að þeir réðust á þau á 13. öld. Stórhertogadæmið Moskva efldist á 15. öld og lagði undir sig norðurhluta hins forna Gaðraríkis. Ívan grimmi tók upp titillinn tsar (keisari) og stofnaði Rússneska keisaradæmið á 16. öld. Með landkönnun og landvinningum um alla Asíu varð Rússaveldi þriðja stærsta heimsveldi sögunnar. Eftir rússnesku byltinguna varð Rússland mikilvægasta sambandslýðveldi Sovétríkjanna. Landið átti stóran þátt í sigri Bandamanna í síðari heimsstyrjöld og varð risaveldi sem keppti við Bandaríkin um alþjóðleg áhrif á tímum kalda stríðsins. Eftir upplausn Sovétríkjanna árið 1991 fékk Rússland sjálfstæði sem sambandsríki. Eftir stjórnarskrárkreppuna 1993 varð landið í auknum mæli að forsetaræði. Vladímír Pútín hefur haft þar mest völd frá aldamótunum 2000. Ríkisstjórn hans hefur verið sökuð um alræðistilburði, mannréttindabrot og spillingu. Pútín tilkynnti sérstaka hernaðaraðgerð  til að afvopna og afnasistavæða Úkraínu í febrúar 2022, og bannar að nota orðið stríð yfir það (og þúsundum mótmælenda sem nota það orð hafa verið stungið í fangelsi fyrir það og Rússland skilgreint Facebook (og Meta, fyrirtækið sem á Facebook og Instagram) sem öfgasamtök ), en alþjóðasamfélagið (þar á meðal Ísland) kallar það stríð og innrás Rússa í Úkraínu 2022.

Rússland er stórveldi á alþjóðavísu þótt það sé ekki sama risaveldið og Sovétríkin voru áður. Landið situr hátt á Vísitölu um þróun lífsgæða, þar er almenn heilbrigðisþjónusta og ókeypis háskólamenntun. Hagkerfi Rússlands er það 11. stærsta í heimi og það 6. stærsta kaupmáttarjafnað. Rússland er kjarnorkuveldi sem á mesta safn kjarnavopna í heimi og ræður yfir öðrum öflugasta her í heimi. Landið er í fjórða sæti yfir fjárveitingar til hermála. Rússland býr yfir miklum olíu- og gaslindum. Landið á fast sæti í Öryggisráði Sameinuðu þjóðanna, á aðild að G20, Samvinnustofnun Sjanghæ, Efnahagssamstarfi Asíu- og Kyrrahafsríkjanna, Öryggis- og samvinnustofnun Evrópu, Alþjóðlega fjárfestingarbankanum og Alþjóðaviðskiptastofnuninni, auk þess að vera leiðandi í Samveldi sjálfstæðra ríkja, Sameiginlegu öryggissáttmálastofnuninni og Evrasíska efnahagssambandinu. Rússland er í níunda sæti yfir fjölda heimsminja.

Heiti
Þjóðaheitið Rússar (Русь Rusj) var upphaflega heiti á norrænum mönnum, víkingum frá Eystrasalti og væringjum frá Miklagarði, sem stofnuðu Garðaríki í kringum borgirnar Hólmgarð og Kænugarð á miðöldum. Orðið er hugsanlega dregið af finnska orðinu Ruotsi yfir Svía frá Roslagen, skylt sögninni „að róa“. Latneska útgáfan Rúþenía var algengara heiti yfir lönd Austur-Slava þar sem nú eru Rússland og Úkraína á Vesturlöndum á miðöldum og síðar. Latneska heitið Moscovia var líka áfram notað á Vesturlöndum, þótt Stórhertogadæmið Moskva yrði formlega séð fyrst Stórfurstadæmið Rússland og síðan Keisaradæmið Rússland. 

Núverandi heiti landsins Россия (Rossija) er dregið af gríska heitinu Ρωσσία (Róssía) sem var notað í Austrómverska ríkinu yfir Garðaríki. Þessi útgáfa heitisins komst fyrst í notkun á 15. öld eftir að Ívan mikli hafði sameinað nokkur af fyrrum löndum Garðaríkis og titlaði sig „stórfursta alls Rúsj“. Á 17. öld voru lönd kósakka þar sem Úkraína er nú kölluð Malorossija („Litla Rússland“) og löndin við Svartahaf sem Rússar unnu af Tyrkjaveldi voru kölluð Novorossija („Nýja Rússland“). Vesturhluti hins forna Garðaríkis varð hluti Stórfurstadæmisins Litháens og skiptist í Hvíta-Rússland (austurhluti núverandi Hvíta-Rússlands), Svarta-Rússland (vesturhluti núverandi Hvíta-Rússlands) og Rauða-Rússland (vesturhluti núverandi Úkraínu og suðausturhluti núverandi Póllands).

Saga
Þau víðerni sem Rússland nútímans þekur voru áður byggð ýmsum ósamstæðum ættbálkum sem sættu stöðugum innrásum Húna, Gota og Avara á milli þriðju og sjöttu aldar eftir Krist. Fram á 8. öld bjuggu Skýþar, írönsk þjóð, á gresjunum þar sem nú er sunnanvert Rússland og Úkraína og vestar bjó tyrknesk þjóð, Kasarar en þessir þjóðflokkar viku fyrir sænskum víkingum sem kallaðir voru Væringjar og Slövum sem þá voru teknir að flytjast á svæðið. Væringjar stofnuðu Garðaríki með höfuðborg í Hólmgarði og runnu síðar saman við slavana sem urðu fljótlega fjölmennasti þjóðflokkurinn þar.

Garðaríki stóð í nokkrar aldir og á þeim tíma tengdist það rétttrúnaðarkirkjunni og flutti höfuðborg sína til Kænugarðs árið 1169. Á þessum tíma var fyrst farið að nota orðin „Rhos“ eða „Russ“, bæði um Væringjana og Slavana. Á 9. og 10. öld var þetta ríki hið stærsta í Evrópu og einnig var það auðugt vegna verslunarsambanda sinna við bæði Evrópu og Asíu.

Á 13. öld var svæðið illa leikið af innbyrðis deilum sem og innrásum úr austri, bæði af hendi Mongóla og íslömskum, tyrkneskumælandi hirðingjum sem áttu eftir að valda miklum óskunda á svæðinu næstu þrjár aldirnar. Þeir gengu einnig undir nafninu Tatarar og réðu lögum og lofum í mið- og suðurhluta Rússlands á meðan vesturhluti þess féll undir yfirráð Pólsk-litháenska samveldisins. Upplausn Garðaríkis leiddi til þess að aðskilnaður varð milli Rússa sem bjuggu norðar og austar og Úkraínumanna og Hvítrússa í vestri og þessi aðskilnaður hefur haldist fram á þennan dag.

Norður-Rússland og Hólmgarður nutu einhverrar sjálfstjórnar á valdatíma mongóla og þessi svæði sluppu betur undan þeirri skálmöld sem ríkti annars staðar í landinu. Íbúarnir þar þurftu þó að kljást við þýska krossfara sem reyndu að leggja undir sig svæðið.

Líkt og á Balkanskaga og í Litlu Asíu varð langvarandi valdaskeið hirðingja til þess að hægja mikið á efnahagslegri og félagslegri þróun landsins. Þrátt fyrir það náðu Rússar að rétta úr kútnum ólíkt býsanska keisaradæminu sem var andlegur leiðtogi þeirra, ráðast gegn óvinum sínum og leggja lönd þeirra undir sig. Eftir að Konstantínópel féll árið 1453 var Rússland eina burðuga kristna ríkið í Austur Evrópu og það gat því litið á sig sem arftaka Austrómverska ríkisins.

Rússneska keisaradæmið
Þrátt fyrir að vera enn þá að nafninu til undir yfirráðum Mongóla tók hertogadæmið Moskva að auka áhrif sín og seint á 14. öld losnaði það alveg undan yfirráðum innrásarþjóðanna. Ívan grimmi sem var fyrsti leiðtoginn sem krýndur var keisari Rússlands hélt útþenslustefnunni áfram og náði nærliggjandi héruðum undir stjórn Moskvu og lagði svo undir sig víðerni Síberíu og Rússneska keisaraveldið varð til. Því næst komst Rómanovættin til valda, fyrsti keisari hennar var Mikael Rómanov sem krýndur var 1613. Pétur mikli ríkti frá 1689 til 1725 en hann færði Rússland nær Vestur-Evrópu og sótti þangað hugmyndir og menningu til að draga úr áhrifum hirðingjamenningar sem hafði hafði haldið aftur af efnahagslegri framþróun landsins. Katrín mikla (valdatíð: 1767-1796) lagði áfram áherslu á þessi atriði og Rússland var nú stórveldi, ekki bara í Asíu heldur einnig í Evrópu þar sem það stóð nú jafnfætis löndum eins og Englandi, Frakklandi og Þýskalandi.

Stöðugur órói var þó viðloðandi meðal ánauðugra bænda og niðurbældra menntamanna og við upphaf Fyrri heimsstyrjaldar virtist staða þáverandi keisara Nikulásar 2. og keisaradæmisins vera fremur óviss. Miklir ósigrar rússneska hersins í stríðinu kyntu undir uppþotum í stærri borgum sem að lokum leiddu til þess að Rómanovættinni var steypt af stóli 1917 í uppreisn kommúnista.

Rússneska byltingin og Sovétríkin
Undir lok þessarar byltingar tók bolsévika-armur Kommúnistaflokksins öll völd undir stjórn Vladimirs Leníns og Sovétríkin voru stofnuð en rússneska sovétlýðveldið var þungamiðja þeirra. Undir stjórn Jósefs Stalíns var landið iðnvætt með hraði og samyrkjubúskapur tekinn upp í landbúnaði, fyrirkomulag sem kostaði tugi milljóna mannslífa. Í valdatíð hans tóku Sovétríkin þátt í síðari heimsstyrjöldinni gegn Þýskalandi en mannfall var geypilegt í stríðinu, bæði meðal hermanna og almennra borgara.

Að stríðinu loknu öðluðust Sovétríkin mikil áhrif í Austur-Evrópu og komu þar til valda leppstjórnum kommúnista í mörgum ríkjum og stofnuðu Varsjárbandalagið með þeim sem beint var gegn Atlantshafsbandalagi Bandaríkjanna og bandamanna þeirra en þessi tvö ríki voru nú einu risaveldin í heiminum og börðust um hugmyndafræði, völd og áhrif í Kalda stríðinu svokallaða sem braust í raun aldrei út í beinum vopnuðum átökum þessara tveggja ríkja en á milli þeirra ríkti ógnarjafnvægi sem byggði á stórum kjarnorkuvopnabúrum beggja aðila. Á áratugunum eftir fráfall Stalíns stöðnuðu Sovétríkin efnahagslega og félagslega og reynt var að slaka á kjarnorkuviðbúnaðinum en þeir voru einnig tímabil mikilla afreka hjá Sovéskum vísindamönnum.

Endalok Sovétríkjanna
Um miðjan 9. áratuginn kynnti þáverandi leiðtogi Sovétríkjanna, Míkhaíl Gorbatsjov tillögur sínar glasnost (opnun) og perestroika (endurskipulagning) í þeim tilgangi að nútímavæða kommúnismann en óviljandi leystu þær úr læðingi öfl sem tvístruðu Sovétríkjunum í 15 sjálfstæð ríki í desember 1991, Rússland langstærst þeirra. Rússland hefur síðan þá verið að reyna að byggja upp lýðræðislega stjórnunarhætti og markaðshagkerfi en gengur hægt. Skömmu eftir fall Sovétríkjanna tók að bera á þjóðernisdeilum á meðal sumra þeirra fjölmörgu þjóðernishópa sem búa innan landamæra Rússlands og á stöðum eins og Téténíu og Norður-Ossetíu braust út skæruhernaður sem entist í mörg ár.

Landfræði

Rússland nær yfir stóra hluta tveggja heimsálfa, Evrópu og Asíu. Landið nær yfir nyrsta hluta Evrasíu og á fjórðu lengstu strandlengju heims, 37.653 km að lengd. Rússland er á milli 41. og 82. breiddargráðu norður og 19. lengdargráðu austur og 169. lengdargráðu vestur. Landið er raunar stærra en þrjár heimsálfur: Eyjaálfa, Evrópa og Suðurskautslandið, og er um það bil jafnstórt og yfirborð Plútós.

Vestasti hluti Rússlands er útlendan Kalíníngrad við Eystrasalt, sem er um 9.000 km frá austasta hluta landsins, Stóru Díómedeseyju í Beringssundi. Í suðurhluta landsins er stór hluti Kákasusfjalla með Elbrusfjalli, sem er hæsti tindur Rússlands í 5.642 metra hæð; Altaífjöll og Sajanfjöll er að finna í Síberíu; og Austur-Síberíufjöll og fjöllin á Kamsjatka í Austurlöndum Rússlands. Úralfjöll liggja frá norðri til suðurs í vesturhluta Rússlands og skilgreina mörk Evrópu og Asíu.

Ásamt Kanada er Rússland annað tveggja landa sem á strönd að þremur úthöfum, auk þess að tengjast yfir þrettán randhöfum. Helstu eyjar og eyjaklasar Rússlands eru Novaja Semlja, Frans Jósefsland, Severnaja Semlja, Nýju Síberíueyjar, Wrangel-eyja, Kúrileyjar og Sakalín. Sundið milli Díómedeseyja þar sem landhelgi Rússlands og Bandaríkjanna (Alaska) mætast, er aðeins 3,8 km að breidd, og eyjan Kúnasjír (Kúrileyjar) er aðeins 20 km frá Hokkaídó í Japan.

Í Rússlandi eru yfir 100.000 ár og landið ræður yfir einum mesta vatnsforða heims. Stöðuvötn í Rússlandi geyma um fjórðung ferskvatnsbirgða heims. Bajkalvatn er stærsta stöðuvatn Rússlands. Það er dýpsta, elsta og vatnsmesta stöðuvatn heims og geymir um fimmtung alls ferskvatns á yfirborði Jarðar. Ladogavatn og Onegavatn í norðvesturhluta Rússlands eru tvö af stærstu vötnum Evrópu. Rússland er í öðru sæti á eftir Brasilíu yfir mesta endurnýjanlega vatnsforða heims. Volga er lengsta fljót Evrópu. Í Síberíu eru Ob, Jenisej, Lena og Amúrfljót með lengstu fljótum heims.

Stjórnsýsluskipting

Svæði sem Rússland gerir tilkall til
Auk lögbundinna yfirráðasvæða Rússlands gerir ríkið tilkall til ýmissa landsvæða í Úkraínu sem Rússar hafa lagt undir sig í stríði ríkjanna frá árinu 2014. Rússar innlimuðu Krímskaga árið 2014 og viðhalda þar fullum yfirráðum. Stjórn Rússlands tilkynnti um innlimun fylkjanna Donetsk. Lúhansk. Kherson og Zaporízjzja á tíma innrásarinnar í Úkraínu árið 2022. Rússar hafa nær fulla stjórn á Donetsk en ráða aðeins um helmingi af hinum þremur fylkjunum.

Flest ríki viðurkenna ekki tilkall Rússlands til þessara svæða og líta á stjórn þeirra þar sem ólöglegt hernám. Víðast hvar er litið á þau sem lögmætan hluta Úkraínu.

* Borgirnar Kherson og Zaporízjzja eru undir yfirráðum Úkraínumanna þrátt fyrir að Rússar segist hafa innlimað þær sem fylkishöfuðborgir samnefndra fylkja.

Borgir
 Moskva - 12.197.565
 Sankti Pétursborg - 4.661.000
 Novosíbírsk - 1.425.000
 Nízhníj Novgorod - 1.311.000
 Jekaterínbúrg - 1.294.000
 Samara - 1.157.000
 Omsk - 1.134.000
 Kazan - 1.106.000
 Tsjeljabínsk - 1.077.000
 Rostov við Don - 1.068.000
 Úfa - 1.042.000
 Volgograd - 1.011.000
 Perm - 1.002.000
 Krasnojarsk - 909.000
 Saratov - 873.000
 Voronezh - 849.000
 Toljattí - 703.000
 Krasnodar - 646.000
 Úljanovsk - 636.000
 Ízhevsk - 632.000
 Vladívostok - 594.000
 Arkhangelsk - 349.000
 Múrmansk - 298.000 
 Petropavlovsk-Kamtsjatskíj - 198.000

Tilvísanir

Rússland
Höfuðborg er sú borg í gefnu ríki þar sem stjórnvöld ríkisins hafa oftast aðsetur, dæmi: Osló. Einnig er talað um höfuðborgir fylkja í sambandsríkjum.

Landafræðihugtök
Óttar er íslenskt karlmannsnafn.

Dreifing á Íslandi

Heimildir 
 
 

Íslensk karlmannsnöfn
Handelshøyskolen BI (Ísl: Norski viðskipta- og stjórnunarháskólinn BI) er einkaskóli, með höfuðstöðvar í Ósló í Noregi. Árið 2022 voru um 21.653 nemendur við skólan, af þeim voru um 10.000 í fullu námi, og um 390 starfsmenn. Skólinn býður upp á fjölbreytt nám í viðskiptafræðum bæði á norsku og ensku. Nær allt nám til mastersgráðu er á ensku.

Skólinn var stofnaður árið 1943 sem ráðgjafafyrirtæki er bauð upp á kvöldskóla í bókfærslu. Síðan þá hefur skólanum vaxið fiskur um hrygg og er nú alþjóðlegur skóli sem býður upp á nám í viðskipta- og stjórnunarfræðum. Í dag er BI stærsti viðskiptaháskóli í Evrópu og næststærsta skólastofnun í Noregi.

Ytri tengill 
 Handelshøyskolen BI

Háskólar í Noregi
Viðskiptaskólar
Fyrir þráðlausu nettenginguna má sjá: Heitur reitur (net).

Heitur reitur er í jarðfræði staður á yfirborði jarðar þar sem eldvirkni er mikil sökum möttulstróks sem af ber heita kviku úr iðrum jarðar upp að jarðskorpunni (sem af þessum sökum er þynnri en annars staðar), um 50 heitir reitir eru þekktir, helstir þeirra eru Hawaii, Íslands og Yellowstone reitirnir. 

Fyrirbærinu var fyrst lýst af kanadíska jarðvísinda og jarðfræðingnum John Tuzo Wilson í flekakenningu hans árið 1963, þar sem hann hélt fram að eldfjallakeðjur eins og Hawaiieyjar mynduðust sökum þess að jarðflekar færðust yfir fastan punkt (heitan reit) á löngum tíma á jarðsögulegum mælikvarða.

Tengt efni 
 Möttulstrókur
 Möttulstrókurinn undir Íslandi

Flekakenningin
Jarðvísindi
Jarðfræði
Fyrir þjóðhátíðardaginn, sjá þjóðhátíðardagur Íslendinga.

17. júní er 168. dagur ársins (169. á hlaupári) samkvæmt gregoríska tímatalinu og þjóðhátíðardagur Íslendinga. 197 dagar eru eftir af árinu.

Atburðir 
 1040 - Hörða-Knútur kom að landi við Sandwich á Englandi og gerði tilkall til ensku krúnunnar. 
 1221 - Björn Þorvaldsson var drepinn á Breiðabólstað í Fljótshlíð.
 1395 - Friðarsamningar voru gerðir í Lindholm-kastala í Svíþjóð milli Margrétar drottningar og Albrekts af Mecklenburg.
 1397 - Eiríkur af Pommern var krýndur konungur allra Norðurlanda.
 1449 - Danmörk og England gerðu með sér samning sem heimilaði enskum sjómönnum siglingar til Íslands með sérstöku leyfi Danakonungs.
 1527 - Gústaf Vasa innleiddi lútherska kirkjuskipan í ríki sínu.
 1596 - Willem Barents kom auga á Svalbarða.
 1775 – Bandaríska frelsisstríðið: Orrustan við Bunker Hill átti sér stað.
 1881 - Þorlákur O. Johnson, sem lagt hafði stund á verslunarnám í Englandi, opnaði verslun í Reykjavík.
 1886 - Haldið var upp á afmæli Jóns Sigurðssonar í fyrsta sinn opinberlega í kaffihúsinu Hermes á Lækjargötu 4 í Reykjavík.
 1900 - Fyrsta póstferð með farþega, vörur og póst, farin á fjórhjóla hestvagni frá Reykjavík og austur fyrir fjall.
 1907 - Stúdentafélagið gekkst fyrir því að víða var flaggað íslenskum fána, bláum með hvítum krossi. Þessum fána var flaggað víða um land og voru 65 fánar við hún í Reykjavík.
 1911 - Háskóli Íslands var stofnaður og settur í fyrsta sinn. Tók hann yfir rekstur Prestaskólans, Læknaskólans og Lagaskólans, sem um leið voru lagðir niður.
 1911 - Fyrsta landsmót Ungmennafélags Íslands hófst á Íþróttavellinum á Melnunum í Reykjavík og stóð í viku.
 1911 - Iðnsýningin 1911 var opnuð í Miðbæjarskólanum í Reykjavík.
 1915 - Fyrsta bílprófið var tekið í Reykjavík. Handhafi ökuskírteinis númer eitt var Hafliði Hjartarson trésmiður, 28 ára gamall.
 1916 - Norska knattspyrnuliðið FK Bodø/Glimt var stofnað.
 1917 - Nokkur félagasamtök héldu samsæti í Reykjavík til heiðurs Stephani G. Stephanssyni skáldi, sem staddur var á Íslandi í fyrsta sinn frá því að hann kvaddi landið tvítugur að aldri.
 1918 - Loftskeytastöðin á Melunum í Reykjavík var tekin í notkun í samvinnu við Marconi-félagið í London.
 1925 - Á Ísafirði var tekið í notkun nýtt sjúkrahús sem talið var hið fullkomnasta á Íslandi.
 1926 - Björg Karítas Þorláksdóttir varð fyrst íslenskra kvenna til að ljúka doktorsprófi er hún varði doktorsritgerð sína við Sorbonne-háskóla í París.
 1926 - Melavöllurinn í Reykjavík var vígður eftir flutning.
 1939 - Síðasta opinbera aftakan með fallöxi fór fram í Frakklandi.
 1940 - Sovétríkin hernámu Eistland, Lettland og Litháen.
 1940 - Aðalbygging Háskóla Íslands við Suðurgötu í Reykjavík var vígð.
 1940 - Þrír bátar komu frá Noregi til Austfjarða með 59 norska flóttamenn um borð. Mánuði fyrr höfðu 26 norskir flóttamenn komið til Akureyrar.
 1941 - Sveinn Björnsson var kjörinn ríkisstjóri Íslands af Alþingi, en hann hafði verið sendiherra landsins í Kaupmannahöfn í tvo áratugi.
 1944 - Íslenska lýðveldið var stofnað á Þingvöllum og jafnframt var fyrsta stjórnarskrá lýðveldisins staðfest. Einnig var Sveinn Björnsson ríkisstjóri kjörinn fyrsti forseti lýðveldisins. Síðan þá hefur dagurinn verið þjóðhátíðardagur Íslands.
 1945 - Verslunarskóli Íslands brautskráði stúdenta í fyrsta sinn og voru þeir sjö talsins.
 1945 - Minningarskjöldur var afhjúpaður á húsi Jóns Sigurðssonar í Kaupmannahöfn.
 1947 - Fyrsta millilandaflugvél í íslenskri eigu kom til landsins. Var það Skymaster-flugvélin Hekla í eigu Loftleiða.
 1953 - Sovéskt herlið bældi niður uppreisn verkamanna í Austur-Berlín.
 1954 - Morgunblaðið birti ljóðið „Ísland er land þitt“ eftir Margréti Jónsdóttur í tilefni af tíu ára afmæli lýðveldisins. Ljóðið varð þekkt þegar Magnús Þór Sigmundsson gerði lag við það og gaf út á plötu árið 1982.
 1959 - Íþróttavöllurinn í Laugardal var formlega vígður, en hann hafði verið í notkun í tvö ár.
 1959 - Nærri lá að slys yrði er varnargarður brast á virkjunarsvæðinu við Sog. Menn sluppu naumlega.
 1961 - 150 ára afmælis Jóns Sigurðssonar var víða minnst, meðal annars með hátíð á fæðingarstað hans, Hrafnseyri við Arnarfjörð.
 1969 - Aldarfjórðungsafmæli lýðveldisins var fagnað í mikilli rigningu.
 1970 - Zemla-uppreisnin. Átök brutust út milli sjálfstæðissinna í Vestur-Sahara og spænskra yfirvalda.
 1972 - Upphaf Watergate-hneykslisins. Fimm menn voru handteknir fyrir innbrot í höfuðstöðvar Demókrata í Watergate-byggingunni í Washington en þeir höfðu ætlað að koma þar fyrir hlerunarbúnaði.
 1974 - Á Kirkjubæjarklaustri var vígð kapella til minningar um Jón Steingrímsson eldklerk.
 1975 - Sumar á Sýrlandi, fyrsta plata Stuðmanna, kom út.
 1977 - Afsteypa af höggmyndinni Alda aldanna eftir Einar Jónsson myndhöggvara var afhjúpuð á Flúðum.
 1980 - Ísbjarnarblús, fyrsta sólóplata Bubba Morthens, kom út.
 1982 - Þriðja skipið með nafnið Akraborg kom til landsins og sigldi á milli Reykjavíkur og Akraness.
 1985 - Í Vestmannaeyjum var afhjúpuð höggmynd til minningar um Guðríði Símonardóttur.
 1991 - Víkingaskipið Gaia kom til Reykjavíkur.
 1994 - 50 ára afmæli Lýðveldisins Íslands var fagnað á Þingvöllum.
 1994 - Jóhanna Sigurðardóttir lagði grunninn að stjórnmálaflokknum Þjóðvaka með orðunum „minn tími mun koma“.
 2000 - Jarðskjálfti, 6,5 stig á Richter, skók Suðurland.
 2004 - Sundlaugin á Hólmavík var tekin í notkun.
 2006 -  Íslenska landsliðið í handbolta vann sér þátttökurétt á HM í Þýskalandi 2007 með því að sigra Svía í Laugardalshöllinni með samanlagt þriggja marka mun.
 2006 - Samtökin Framtíðarlandið voru stofnuð í Austurbæjarbíói.
 2008 - Hvítabjörn var skotinn á Skaga, eftir að tilraunir til að svæfa hann með deyfilyfjum misheppnuðust.
 2011 - Hægvarpsþátturinn Hurtigruten minutt for minutt var sendur út á norsku sjónvarpsstöðinni NRK2.
 2012 - Úlfahjörð í Kolmården-dýragarðinum í Svíþjóð réðist á og drap starfsmann. 
 2015 - Bandaríski stjórnmálamaðurinn Clementa C. Pinckney var myrtur ásamt átta öðrum í skotárás á kirkju í Charleston.
 2019 – 30 létust í þremur sjálfsmorðssprengjuárásum á knattspyrnuleik í Borno í Nígeríu.
 2021 - Geimferðastofnun Kína sendi fyrstu þrjá geimfarana til geimstöðvarinnar Tiangong.
 2022 - Golden State Warriors unnu sinn 4. NBA-titil á sjö árum. Stephen Curry var valinn mikilvægasti leikmaðurinn í úrslitum.
 2022 - Úkraína og Moldóva fengu formlega stöðu umsóknarríkja að Evrópusambandinu.

Fædd 
 1239 - Játvarður 1. Englandskonungur (d. 1307).
 1625 - Peder Hansen Resen, danskur sagnfræðingur (d. 1688).
 1682 - Karl 12. Svíakonungur (d. 1718).
 1808 - Henrik Wergeland, norskt skáld og málvísindamaður (d. 1845).
 1811 - Jón Sigurðsson, „sómi Íslands, sverð þess og skjöldur“, fæddist á Hrafnseyri við Arnarfjörð. Hann dó 7. desember 1879.
 1882 - Ígor Stravinskíj, rússneskt tónskáld (d. 1971).
 1893 - Óskar Halldórsson, íslenskur útgerðarmaður (d. 1953).
 1900 - Martin Bormann, þýskur nasistaforingi (d. 1945).
 1936 - Ken Loach, enskur leikstjori.
 1942 - Mohamed ElBaradei, handhafi friðarverðlauna Nóbels og fyrrverandi yfirmaður Alþjóðakjarnorkumálastofnunarinnar.
 1942 - Einar Þorsteinn Ásgeirsson, íslenskur arkitekt (d. 2015).
 1943 - Newt Gingrich, bandarískur stjórnmálamaður.
 1943 - Barry Manilow, bandariskur songvari.
 1945 - Ken Livingstone, breskur stjórnmálamaður og fyrrverandi borgarstjóri Lundúna.
 1948 - Hrafn Gunnlaugsson, íslenskur kvikmyndaleikstjóri.
 1958 - Robert Farelly, bandarískur kvikmyndaleikstjóri.
 1959 - Baltazar Maria de Morais Júnior, brasilískur knattspyrnumaður.
 1967 - Zinho, brasilískur knattspyrnumaður.
 1971 - Steinunn Gestsdóttir, íslenskur sálfræðingur.
 1975 - Shoji Jo, japanskur knattspyrnumaður.
 1980 - Venus Williams, bandarisk tennisleikkona.
 1990 - Jordan Henderson, enskur knattspyrnumaður.

Dáin 
 1631 - Mumtaz Mahal, kona mogulsins Jahans 1. (f. 1593).
 1696 - Jóhann 3. Sobieski, konungur Póllands og stórfursti í Litháen (f. 1629).
 1779 - Jón Ólafsson úr Grunnavík, íslenskur fræðimaður (f. 1705).
 1835 - Björn Stephensen, íslenskur dómsmálaritari (f. 1769).
 1972 - Jóhannes Gunnarsson, biskup kaþólsku kirkjunnar á Íslandi (f. 1897).
 1987 - Yasuo Haruyama, japanskur knattspyrnumaður (f. 1906).
 2002 - Fritz Walter, knattspyrnumaður (f. 1920).
 2019 - Mohamed Morsi, forseti Egyptalands (f. 1951).

Hátíðis og tyllidagar 
 Íslenski þjóðhátíðardagurinn

Júní
Þetta er listi yfir íslensk skáld og rithöfunda. Hægt er að breyta röðun töflunnar með því að ýta á haus hennar. Listinn er ekki tæmandi, þú getur [ bætt við hann]. 

{| class= "wikitable sortable" style= "text-align: center;"
|+
!Höfundur
!Fæddist
!Lést
!Skrifaði helst
!Verk sem höfundur er t.d. þekktur fyrir
! style= "max-width:100px" |Höfundaréttur á verkum enn í gildi

 
 
Listar
Skáld er sá sem yrkir ljóð (ljóðskáld). Heitið er einnig notað um leikritahöfunda (leikskáld), enda voru leikrit skrifuð í bundnu máli fram á 19. öld. Heitið er sjaldnar notað um rithöfunda — þá sem semja skáldsögur.

Stundum eru athafnamenn upphafnir með því að kalla þá „athafnaskáld“ og einnig eru til svokölluð nýyrðaskáld.

Tengt efni 
 Atómskáld
 Lexicon poeticum antiquæ linguæ septentrionalis
 Listi yfir íslensk skáld
Háskólinn í Reykjavík (HR) er rannsóknar- og menntastofnun sem útskrifar nemendur úr sjö akademískum deildum, auk Háskólagrunns. Þær eru lagadeild, verkfræðideild, tölvunarfræðideild, iðn- og tæknifræðideild, sálfræðideild, íþróttadeild og viðskiptadeild. Við HR er jafnframt starfræktur Opni háskólinn í HR, sem sérhæfir sig í sí- og endurmenntun fyrir sérfræðinga og stjórnendur. Jafnframt geta nemendur sem vantar tilskilinn undirbúning stundað nám í Háskólagrunni HR sem er í frumgreinadeild og að því loknu sótt um grunnnám. Í stefnu HR segir meðal annars að hlutverk Háskólans í Reykjavík sé að skapa og miðla þekkingu til að auka samkeppnishæfni og lífsgæði fyrir einstaklinga og samfélag með siðgæði, sjálfbærni og ábyrgð að leiðarljósi.

Saga
Saga HR hefst með stofnun Tækniskóli Íslands árið 1964. Með tilvist hans var ætlað að brúa bilið milli iðnmenntunar og háskólanáms. Tækniskólinn var færður á háskólastig árið 2002 og tók þá upp nafnið Tækniháskóli Íslands. Þann 4. mars árið 2005 sameinuðust Tækniháskóli Íslands og Háskólinn í Reykjavík undir nafni Háskólans í Reykjavík. HR hafði verið starfræktur frá 4. september árið 1998 og var starfsemi hans byggð á Tölvuháskóla Verzlunarskóla Íslands (TVÍ) sem stofnaður var í janúar 1988. Háskólinn í Reykjavík var settur í fyrsta sinn undir nafninu Viðskiptaháskólinn í Reykjavík. TVÍ varð önnur tveggja deilda hins nýja háskóla. Í janúar árið 2000 var ákveðið að breyta nafni skólans í Háskólinn í Reykjavík þar sem gamla nafnið þótti ekki nógu lýsandi fyrir starfsemi skólans.

Haustið 2001 hófst MBA-nám við háskólann í samvinnu við háskóla beggja vegna Atlantshafsins. Haustið 2002 var lagadeild stofnuð. Árið 2005, við sameiningu Tækniháskólans og HR voru fjórar námsdeildir við háskólann; kennslufræði- og lýðheilsudeild, tækni- og verkfræðideild, viðskiptadeild og lagadeild. Haustið 2007 var fimmta deildin við HR stofnuð; tölvunarfræðideild en tölvunarfræðin sem var ein af stofndeildum skólans hafði þá um tveggja ára skeið verið innan tækni- og verkfræðideildar. Árið 2010 var starfsemi skólans flutt í húsnæði við Menntaveg 1 í Nauthólsvík. Starfsemi HR var þar með komin öll undir eitt þak. Það sama ár var deildum háskólans fækkað úr fimm í fjórar og var kennslufræði- og lýðheilsudeild lögð niður.

Rannsóknir
Við Háskólann í Reykjavík er lögð áhersla á að stunda alþjóðlega viðurkenndar rannsóknir. Árlega er gert ítarlegt mat á rannsóknarvirkni allra akademískra starfsmanna með rannsóknarskyldu við háskólann af fjögurra manna nefnd erlendra sérfræðinga. Helstu viðmið í þessu árlega mati eru birtingar á ritrýndum vettvangi, önnur rannsóknarstörf svo sem leiðbeiningar rannsóknarnema, þátttaka í alþjóðlegu rannsóknarstarfi og öflun rannsóknarfjár úr samkeppnissjóðum. Niðurstaða matsins er einnig lögð til grundvallar við skiptingu rannsóknarframlags ríkisins á milli deilda háskólans. Rannsóknarráð HR hefur yfirumsjón og ber ábyrgð á matinu en matið er mikilvægur þáttur í gæðaeftirliti rannsókna við háskólann.

Kennsla
Áhersla er lögð á fjölbreyttar kennslu- og námsmatsaðferðir, raunhæf verkefni, virka þátttöku nemenda og tengsl námsins við atvinnulíf og samfélag. Náminu í HR er ætlað að þjálfa nemendur í gagnrýnni hugsun og sjálfstæðum vinnubrögðum. Kennslumat er lagt fyrir í öllum námskeiðum tvisvar á önn og árlega fer fram frammistöðumat þeirra starfsmanna sem sinna kennslu. Við háskólann starfar námsráð sem skipað er fulltrúum allra deilda og forstöðumanni kennslusviðs. Ráðið hefur m.a. það hlutverk að móta kennslustefnu og tryggja gæði kennslu. Auk þess starfa námsmatsnefndir í deildum sem móta stefnu í samræmi við heildarstefnu skólans.

Áhrif
Á hverju ári stunda núorðið um 3500 nemendur háskólanám við HR á grunn-, meistara- og doktorsstigi.

Háskólinn í Reykjavík er í samstarfi við íslenska og erlenda háskóla og ýmsar opinberar stofnanir sem fást við menntun og rannsóknir. Háskólinn hefur þar að auki gert samstarfssamninga við fyrirtæki og félög sem styrkja enn frekar tengsl háskólans við atvinnulífið. Þetta samstarf styður við nýsköpun í menntun og rannsóknum. 

Þar að auki á HR í miklu og góðu samstarfi við grunnskóla og
framhaldsskóla með ýmsum verkefnum. Oft er með þeim leitast við að kynna það líf og starf sem veggir HR hýsa og sýna ungmennum möguleikana sem háskólanám opnar, oftar en ekki í tæknigreinum. Dæmi um slík verkefni eru Hringekjan og Boxið - framkvæmdakeppni framhaldsskólanna. 

Nokkur „spin-outs“-fyrirtæki hafa verið stofnuð innan HR. Með þeim eru sköpuð verðmæti úr þeirri þekkingu sem verður til við rannsóknir og verkefnavinnu innan háskólasamfélagsins, til dæmis með því að skapa hátæknistörf. Fyrirtækjunum er komið á fót af nemendum og starfsmönnum háskólans með nauðsynlegum stuðningi HR. Dæmi um slík fyrirtæki eru Skema, fyrirtæki sem sérhæfir sig í forritunarkennslu barna og kennara, og Videntifier Technologies sem þróar leitarkerfi til að finna ólöglegt myndefni. HR er jafnframt virkur þátttakandi í fjölbreyttri þróun klasa og geira á Íslandi. Dæmi um slíka klasa eru Íslenski jarðvarmaklasinn, Ferðaþjónustuklasinn og Samband íslenskra leikjaframleiðenda.

Skipulag og stjórnun
Háskólinn í Reykjavík er hlutafélag og eru hluthafar og eignarhluti þeirra eftirfarandi: Sjálfseignarstofnun Viðskiptaráðs Íslands um viðskiptamenntun 64%, Samtök iðnaðarins 24% og Samtök atvinnulífsins 12%. Háskólinn er rekinn sem sjálfseignarstofnun. Eigendur hafa ekki fjárhagslegan ávinning af rekstri hans og ekki er heimilt að greiða arð til hluthafa. HR er með þjónustusamning við menntamálaráðuneytið sem m.a. kveður á um að ríkið greiði tiltekna upphæð fyrir hvern nemanda í skólanum. Jafnframt eru innheimt skólagjöld af nemendum. 

Ábyrgð á rekstri HR er í höndum háskólaráðs sem kjörið er að bakhjörlum háskólans á aðalfundi til eins árs í senn. Háskólaráð skipar rektor HR sem kemur fram fyrir hönd háskólans, annast daglegan rekstur hans og ber ábyrgð á rekstrinum gagnvart háskólaráði. Rektor ræður forseta deilda, framkvæmdastjóra og aðra starfsmenn sem undir hann heyra. Dr. Ari Kristinn Jónsson var rektor Háskólans í Reykjavík frá 2009 til ársins 2021. Árið 2021 var Ragnhildur Helgadóttir skipuð nýr rektor Háskólans í Reykjavík.

Heimildir

Tenglar
 Vefur HR

Háskólar á Íslandi
Hlíðar
Sveinn Björnsson (27. febrúar 1881 í Kaupmannahöfn í Danmörku – 25. janúar 1952) var fyrsti forseti Íslands. Sem fyrsti forseti landsins gerði Sveinn talsvert til þess að móta embættið. Kona hans var dönsk og hét Georgía Björnsson (fædd Georgia Hoff-Hansen). Þau áttu sex börn. Elsti sonur hans, Björn Sv. Björnsson, var mjög umdeildur eftir seinni heimsstyrjöldina vegna tengsla sinna við þýska nasistaflokkinn.

Æviágrip 
Foreldrar Sveins voru Björn Jónsson (sem síðar varð ráðherra Íslands) og Elísabet Sveinsdóttir. Sveinn var fæddur þann 27. febrúar 1881 í Kaupmannahöfn. Sveinn lauk stúdentsprófi árið 1900, hann lauk prófi í lögfræði frá Kaupmannahafnarháskóla árið 1907 og gerðist málaflutningsmaður í Reykjavík. Hann var kjörinn þingmaður Reykvíkinga 1914. Hann sat á Alþingi frá 1914 til 1915 fyrir Sjálfstæðisflokkinn eldri og frá 1919 til 1920 utan flokka. Frá 1912 til 1920 sat Sveinn jafnframt í bæjarstjórn Reykjavíkur og var forseti bæjarstjórnarinnar síðustu tvö árin. Sveinn tók árið 1914 þátt í stofnun Eimskipafélagsins og var forstjóri þess næstu sex árin. Hann tók einnig þátt í því að stofna Brunabótafélag Íslands, Sjóvá og Rauða kross Íslands. 

Árið 1920 var Sveinn skipaður fyrsti sendiherra Íslands, með aðsetur í Kaupmannahöfn. Sem sendiherra var Sveinn nokkurs konar óformlegur viðskipta- og utanríkisráðherra landsins og vann bæði sem viðskiptafulltrúi og samningamaður fyrir Íslands hönd í utanríkisviðskiptum. Sveinn var sendiherra Íslands í Kaupmannahöfn nær óslitið til ársins 1941.

Ríkisstjóri Íslands (1941–1944)

Árið 1940 sneri Sveinn heim til Íslands eftir að Þjóðverjar hertóku Danmörku og brenndi öll skjöl íslenska sendiráðsins í Kaupmannahöfn áður en hann fór. Þegar heim var komið gerðist Sveinn í fyrstu ráðgjafi stjórnvalda í utanríkis- og öryggismálum. Árið 1941 ákvað Alþingi að skipa ríkisstjóra til að fara með vald konungs Íslands þar sem talið var að Kristján 10. væri ófær um að gegna skyldum sínum sem þjóðhöfðingi landsins á meðan Danmörk væri hertekin af Þjóðverjum og Ísland af bandamönnum. Sveinn varð fyrir valinu og var hann kjörinn ríkisstjóri til eins árs þann 17. júní árið 1941.

Sem ríkisstjóri varð Sveinn umdeildur meðal sumra ráðamanna á Íslandi, sem þótti hann skipta sér um of af stjórn landsins. Sveinn skipaði eigin utanþingsstjórn til þess að leysa úr stjórnarkreppu árið 1942 og sat hún í tvö ár. Þetta er í eina skiptið sem þjóðhöfðingi Íslands hefur skipað utanþingsstjórn og lengi hefur síðan verið deilt um það hvort forseti landsins hafi í reynd völd til þess að grípa til þessa ráðs samkvæmt strangri túlkun á stjórnarskránni. Sveinn hvatti auk þess til þess að Íslendingar stigju hægt niður í sjálfstæðismálum og biðu þess helst að Danmörk yrði frelsuð áður en sambandi yrði slitið.

Forseti Íslands (1944–1952)
Eftir að ákveðið var að stofna lýðveldi á Íslandi kaus Alþingi Svein fyrsta forseta Íslands að Lögbergi á Þingvöllum 17. júní 1944 til eins árs, með 30 atkvæðum af 52 greiddum. Það að Sveinn hlaut ekki öll greidd atkvæði var til marks um hve sumir stjórnmálamenn landsins voru honum gramir fyrir framkomu hans í ríkisstjóraembættinu. Ætlunin var að Sveinn sæti aðeins í eitt ár sem forseti en að síðan skyldi boðað til almennra kosninga, en þar sem Sveinn fékk aldrei mótframboð í embættið var Sveinn sjálfkjörinn án atkvæðagreiðslu frá 1945 og aftur frá 1949 til dauðadags.

Forsetatíð Sveins var stormasamt tímabil í íslenskum stjórnmálum, ekki síst vegna deilna um aðild Íslands að Atlantshafsbandalaginu. Ólíkt flestum eftirmönnum sínum hikaði Sveinn sjaldan við að skipta sér með beinum og óbeinum hætti af stjórnmálunum og lét óspart í ljós skoðanir sínar. Við setningu Alþingis þann 14. nóvember árið 1945 hótaði Sveinn að skipa utanþingsstjórn á ný ef þingmönnum tækist ekki að mynda stjórn innan mánaðar. Árið 1950 synjaði Sveinn beiðni Ólafs Thors forsætisráðherra um þingrof. Í seinni tíð hefur verið deilt um hvort þessi ákvörðun Sveins setji fordæmi fyrir því að forseti landsins megi neita að rjúfa þing þótt forsætisráðherrann óski þess.

Sveinn fór í nokkrar utanlandsferðir á forsetatíð sinni. Hann fór aðeins í eina opinbera heimsókn, til Franklins D. Roosevelt Bandaríkjaforseta stuttu eftir lýðveldisstofnunina. Sveinn fékk góðar viðtökur og ítrekaði kröfu Íslendinga um að hernámslið Bandaríkjamanna hyrfi frá Íslandi eftir stríðið.

Samband Sveins við Kristján 10. Danakonung var ætíð stirt eftir stofnun lýðveldisins. Kristján hélt því fram að Sveinn hefði lofað því að Ísland myndi ekki slíta sambandi við Danmörku á meðan á hernáminu stæði en þetta þvertók Sveinn fyrir að hafa gert. Þó taldist Sveinn vissulega til lögskilnaðarsinna og hefði heldur kosið að lýðveldisstofnun væri frestað til stríðsloka. Sveinn taldi það hins vegar ekki valdsvið sitt sem ríkisstjóra að setja fót milli stafs og hurðar við ráðagerðir stjórnvalda í þessu máli. Þetta meinta eiðrof stuðlaði að því að Sveinn fór aldrei í opinbera heimsókn til Danmerkur á forsetatíð sinni.

Fleiri deilumál spilltu sambandi Sveins við Dani á forsetatíð hans. Sonur Sveins, Björn Sv. Björnsson, hafði gengið til liðs við SS-sveitir nasista í stríðinu og hafði unnið fyrir þá bæði innan og utan Danmerkur. Í stríðslok hafði Björn verið handtekinn, en íslensk stjórnvöld höfðu (að áeggjan Sveins og Georgíu forsetafrúr) beitt áhrifum sínum til að fá hann leystan úr haldi og framseldan til Íslands. Það að fyrrum nasisti gengi laus í innsta hring forsetans olli enn meiri kala milli Sveins og Danmerkur, og eitt sinn er sendiherra Dana sá Björn álengdar er hann sótti veislu á Bessastöðum bauð honum svo við að hann gekk á dyr. Sagt er að sonur og arftaki Kristjáns, Friðrik 9. Danakonungur, hafi eitt sinn látið þau orð falla að allir Íslendingar væru velkomnir í konungsgarð, „nema Sveinn Björnsson“. Sjálfur bannaði Sveinn syni sínum að tjá sig um reynslu sína í stríðinu eða að svara spurningum blaðamanna.

Hrakandi heilsa Sveins kom í veg fyrir að hann sækti jarðarför Kristjáns árið 1947 og sækti heim hin Norðurlöndin. Hann er til þessa dags eini forseti Íslands sem hefur látist í embætti.

Tilvísanir

Tengill 
 Handhafi forsetavalds; stutt klausa í Lesbók Morgunblaðsins 1965

Forsetar Íslands

Handhafar stórkross Hinnar íslensku fálkaorðu
Íslendingar sem gengið hafa í Kaupmannahafnarháskóla
Íslenskir lögfræðingar
Íslenskir sendiherrar
Ríkisstjórar
Stjórnmálaleiðtogar í seinni heimsstyrjöldinni
Líffærakerfi er í líffræði hópur líffæra sem eru samsett úr vef, líffæri þessi hafa eitt eða fleiri hlutverk í líkama dýrsins.
Jafnvægi getur vísað til nokkurra hluta:

 Jafnvægisskyn
 Jafnvægi lífkerfa eða samvægi.
Jafnvægisskyn er eitt af skynfærunum, það gerir mönnum og dýrum mögulegt að halda jafnvægi. Jafnvægisskynfærin í mönnum eru í innra eyra og eru í bogagöngunum, sem eru vökvafyllt og vaxin skynhárum að innan, sem skynja hreyfingu í vökvanum.

Tengt efni 
 Jafnvægi

Líffræði
Bein eru hluti beinagrindar hryggdýrs, sem myndar stoðkerfi líkamans. Bein eru gerð úr beinvef. Vöðvar tengjast beinum með sinum.

Tegundir beina 
Fjórar megintegundir eru löng, stutt, flöt og óregluleg bein.

 Löng bein hafa meiri lengd en breidd og samanstanda af skafti (e. diaphysis) og breytilegum fjölda enda (e. epiphysis). Oftast er einhver sveigja á löngum beinum. Löng bein eru í lærinu, fótlegg, handlegg, upphandlegg, fingrum og tám.
 Stutt bein eru nokkurs konar teningslaga og jöfn í lengd og breidd. Stutt bein eru til dæmis í úlnliði og ökkla.
 Flöt bein eru almennt þunn. Þau veita töluverða vernd og eru með mikið yfirborð fyrir vöðvafestingar. Dæmi um flöt bein eru höfuðkúpubeinið, sem verndar heilann, bringubeinið og rifbein auk herðablaða.
 Óregluleg bein hafa flókna lögun. Óregluleg bein eru til dæmis hryggjarliðir og nokkur andlitsbein.

Gerð beins 
Miðja beins nefnist skaft, (e. diaphysis), endar beins nefnast beinköst, (e. epiphysis), endafletir beins heita liðfletir en þeir eru brjóskklæddir.
Allt beinið er þakið beinhimnu (e. periosteum), nema á liðflötum, þar er það þakið liðbrjóski (e. articular cartilage). Í löngum beinum er merghol (e. medullary cavity)sem er þakið að innan þunnri himnu, mergholshimnu, (e. endosteum). Í mergholinu er fituvefur sem nefnist guli beinmergurinn. Þéttbein (e. compact bone) eru að mestu leyti utan til í beininu þar sem þarf sterkan vef en frauðbein (e. spongy bone) eru mestmegnis innan í beinendum og utan við mergholið.

Beinvefur 
Beinvefur er úr lifandi frumum og millifrumuefnis (matrix). Til eru fjórar gerðir lifandi beinfrumna:

 Beinforfrumur (e. osteogenic cells) eru stofnfrumur sem taka mítósuskiptingu og verða að beinkímfrumum. Beinforfrumur eru til dæmis í beinhimnu.
 Beinkímfrumur (e. oseoblasts) mynda beinvef utan um sig og verða imlyksa í lacunae beins.
 Beinfrumur (e. oseocytes) sjá um daglegt starfsemi beina.
 Beinátfrumur (e. osteoclasts) leysa upp bein við þroskun og viðgerðir.

Endurnýjun beina 
Beinin eru í stöðgri endurnýjun út allt lífið, hraði endurnýjunarinnar fer eftir álagi og öðrum kröfum sem eru gerðar til beinana. 

Tvær gerðir frumna sjá um að byggja upp bein og brjóta þau niður, það eru beinkímfrumur og beinátfrumur. Þessar frumur vinna hlið við hlið að við það að lagfæra beinin í líkamanum.

Myndun beina 
Það ferli þegar bein myndast er kallað beingerð/beinmyndun (e. ossification). Beinmyndun á sér stað aðallega af fjórum ástæðum.
 Frummyndun beinanna í fósturvísi.
 Vöxtur beinanna í bernsku og unglingsárum þar til fullri stærð hefur verið náð.
 Endurmótun beinanna. Þ.e. gamall beinvefur leystur af fyrir nýjan.
 Endurlögun byggingar.

Tvær mismunandi beinmyndanir eru innanhimnu beingerð (e. intramembranous ossification) og innanbrjósks beingerð (e. endochondral ossification).

Vöxtur beina 
Allt til unglingsáranna vaxa beinin bæði að lengd og þykkt. Lengd beina tengist starfsemi vaxtarlagsins. Vaxtarlagið (e. epiphyseal growth plate) er á milli beinendans og skaftsins. Í vaxtarlaginu eru brjóskfrumur sem eru stanslaust að skipta sér. Þegar bein vex í lengd myndast nýjar brjóskfrumur í vaxtarlaginu beinenda megin á meðan bein myndast skaft megin, og skaftið lengist. Þegar unglingsárin taka enda minnkar myndun nýrra fruma og millifrumu matrix og hefur endanlega stoppað í kringum 18-25 ára. Þá hefur bein tekið við af öllu brjóski vaxtarlagsins.

Endurbygging beina 
Bein eru stanslaust að endurbyggjast. Endurbyggingin stafar af stanslausri skiptingu gamals beinvefs fyrir nýjan. Þetta er ferli sem inniheldur það að beinátfrumur hreinsa steinefni og kollagenþræði frá beininu og nýjum steinefnum og kollagenþráðum er komið fyrir með beinkímfrumum. Endurbygging sér einnig um að gera við meidd bein.

Eyðing beina 
Beinátfrumur eru stórar frumur, sem ferðast um og vella leysihvötum, sem melta beinið.

Heimildir 
 Introduction to the Human Body, the essentials of anatomy and physiology.
Líkami er í lífeðlisfræði efnisheild lífveru.

Byggingaþrep 
Líkamanum er skipt í byggingarþrep til að fólk eigi auðveldara með að átta sig á heildarmyndinni. Byggingarþrepin eru þessi, frá hinu flókna til hins einfalda:

 Lífvera
 Líffærakerfi
 Líffæri
 Vefur
 Fruma
 Frumulíffæri
 Efni 
 Sameind
 Frumeind

Tengt efni 
 Mannslíkaminn

Líkami
Lífeðlisfræði
Beinagrind mannsins er hluti stoðkerfis mannslíkamans gegnir eftirfarandi hlutverkum:

 Hún heldur líkamanum uppréttum
 Hún styður við vefi og líffæri
 Hún verndar lífsnauðsynleg líffæri
 Bein hennar flytja til vöðvakrafta
 Rauði beinmergur beinanna framleiðir blóðfrumur
 Beinin eru forðabúr fyrir kalk- og fosföt.

Flokkun 
Mannbeinagrindinni er gjarnan skipt í tvo flokka beina:
 Möndulhluta, sem er höfuðkúpa, hryggsúla, rifbein og bringubein
 Viðhengishluta, en honum tilheyra efri og neðri útlimir, axlagrindur og mjaðmagrind, að undanskildu spjaldbeininu.

Stutt yfirlit yfir þau bein sem eru á myndinni til hliðar:

Tengt efni 
 Listi yfir bein í beinagrind mannsins

Beinagrind
Leggur getur átt við:
 Stilk

 Í líffærafræði
 Fótlegg
 Bein

 Í stærðfræði
 Legg í netafræði
Höfuðkúpan (hauskúpa eða haus(s)kella) (latína: cranium af gríska: orðinu κρανιον) er þyrping beina efst á hryggsúlunni, sem hefur að geyma heilann, augun og efsta hluta mænunnar. Hauskúpa manns er úr 22 beinum af ýmsum stærðum og gerðum, auk tungubeins, tanna og þriggja beina í miðeyra hvoru megin. Hlutar höfuðkúpurnar eru tengdir saman með (tenntum) beinsaumum. 

Höfuðkúpunni er skipt í tvennt: kúpubein, sem umlykja heilann og andlitsbein.

Yfirlit yfir bein höfuðkúpunnar sem eru á myndunum til hliðar:

Beinagrind
„Vefur“ getur líka átt við veraldarvefinn.
Vefur er hópur af nátengdum frumum sem sérhæfa sig til að gegna ákveðnum hlutverkum.

Vefjum er skipt í nokkra flokka, þeir eru helstir:

 Bandvefi
 Taugavefi
 Vöðvavefi
 Þekjuvefi

Líffærafræði
Núllið var almenningssalerni í miðborg Reykjavíkur. Kallað núllið fyrst og fremst vegna staðsetningar sinnar neðst í Bankastrætinu, neðan við fyrstu númeruðu lóðirnar. Nú er þar Pönksafn Íslands.

Reykjavík
Beinvefur er harður og steinefnaríkur stoðvefur, gerður úr bandvefsþráðum og steinefnum, einkum kristölluðum kalsíumfosfatsöltum, en einnig natríum-, kalíum-, klór- og flúorsöltum.

Beinvefjum er gjarnan skipt í tvennt:

 Frauðbein
 Þéttbein

Beinhimna umlykur allan beinvef en hún er úr bandvef. Hún aðstoðar beinin við að gróa með næringartilfærslu. Endar beina sem mæta öðrum beinum er brjósk.

Stoðvefir
Þéttbein er, eins og nafnið bendir til, þétt, en líka hart. Þéttbeinið er búið til úr örlitlum samfelldum spólum sem nefnast beinflögur, osteocytes. Innan þessara beinflagna eru beinfrumurnar, hinar þroskuðu frumur beinvefjarins, og liggja þar í örholum sem nefnast lón. Lónunum er raðað í samlæga hringi utan um hverja beinflögu.

Þéttbeinið er að mestu utan til í beininu þar sem sterkan vef þarf.

Bein
Fjalakötturinn var fyrsta kvikmyndahúsið á Íslandi og var í sama sal og Breiðfjörðsleikhúsið, Aðalstræti 8, Reykjavík. Þar var tekið að sýna kvikmyndir 2. nóvember 1906 og tók salurinn 300 manns í sæti. Kvikmyndasýningum lauk í Fjalakettinum 1926 og þar á eftir var salurinn notaður til allavega fundarhalda. Til dæmis voru þar uppboð (aksjón), stúkufundir góðtemplara og t.d. stjórnmálafundir kommúnistaflokksins um 1932.

Saga Reykjavíkur Biograftheater 
Hús Valgarðs Ö. Breiðfjörðs, sem síðan var kallað Fjalakötturinn þegar húsið var farið að láta á sjá, var einnig nefnt Reykjavíkur Biograftheater, eða einfaldlega Bíó í daglegu tali þegar enn fóru fram kvikmyndasýningar í húsinu. Kvikmyndahúsið var til húsa við Aðalstræti 8, við hlið núverandi Morgunblaðshallar. Gengið var inn í kvikmyndasalinn (og leikhúsið) frá Bröttugötu í Grjótaþorpinu, en verslun Breiðfjörðs sneri út að Aðalstrætinu.

Fjalakötturinn var ekki lengi eina kvikmyndahúsið á Íslandi því árið 1912 tók Nýja bíó til starfa. Við það varð Reykjavíkur Biograftheater að Gamla bíói í hugum bæjarbúa þó það hefði vart slitið barnsskónum. Gamla bíó flutti svo á þriðja áratugnum upp á Ingólfsstræti þar sem kvikmyndasýningum var fram haldið þar til 1980. Íslenska óperan var þar frá 1980 til 2011 þegar hún flutti í Hörpuna.

Saga hússins 
Indriði Guðmundsson sem vann við verslun Breiðfjörðs í Aðalstræti 8 segir svo frá starfsemi í húsinu: „Ég vann við afgreiðslu í nýlenduvörubúðinni, en hún var þar sem verið hefur Skóbúð Reykjavíkur. Dömubúð var þar sem nú er veitingastofa, og rak Guðrún Jónasson, síðar bæjarfulltrúi, þá búð um skeið. Bak við verzlunina var pakkhús og þar var sekkjavaran geymd og afgreidd. Undir pakkhúsinu var kjallari og þar voru vínföng. Þar var vínið tappað af ánum og þar var Rabbecks-Allé-ölið geymt. Eins og kunnugt er, er húsið geysistórt. Það var kallað „Fjalakötturinn",en ekki man ég nú af hverju sú nafngift kom. Þetta er mjög frægt hús í sögu Reykjavíkur. Þar fóru fram leiksýningar og þar hóf Leikfélag Reykjavíkur starfsemi sína, og þarna var og veitingasalur á þriðju hæð. Allt var húsið notað fyrir verzlunina, leikstarfsemina og veitingasöluna, nema hvað fjölskylda Breiðfjörðs hafði og bústað í því á annarri hæð. Einnig bjó starfsfólk og vinnufólk Breiðfjörðs. Seinna eignaðist Jóhann próki, bróðir Sig. Júl. Jóhannessonar skálds og læknis, húsið."

Niðurrif 
Þrátt fyrir að þarna hafi verið rekið sögufrægt leikhús og síðar kvikmyndahús, sem sagt var elsta uppistandandi kvikmyndahús í heimi  var Fjalakötturinn rifinn árið 1985. Nú stendur hús Tryggingamiðstöðvarinnar á sömu lóð. Ákvörðunin um niðurrif hússins var mjög umdeild og um hana stóð töluverður styr. 

Í Háskóla Íslands á áttunda áratug 20. aldar tók kvikmyndaklúbburinn Fjalakötturinn sér nafn eftir hinum sögufræga kvikmyndasal. Nafnið var líka notað á dagskrárlið frá fyrstu árum Stöðvar 2 þar sem sýndar voru sígildar kvikmyndir á laugardögum.

Árið 2005 var opnaður veitingastaður með nafninu Fjalakötturinn í nýju hóteli Hotel Reykjavik Centrum en það var teiknað með það fyrir augum að það liti út eins og þau þrjú hús sem áður stóðu við Aðalstræti, og sá hluti byggingarinnar sem veitingastaðurinn er í er teiknaður eftir Fjalakettinum (þ.e.a.s. Breiðfjörðshúsi).

Heimildir
 Björn Ingi Hrafnsson, Ljósin slökkt og filman rúllar

Tilvísanir

Tenglar 
 Fjalakötturinn; grein í Lesbók Morgunblaðsins 1969
 Hákonsenshús (Fjaðrafok); grein í Lesbók Morgunblaðsins 1961
 Leikhús W.Ó. Breiðfjörðs; grein í Reykvíkingi 1896
 Hvern varðar um varðveislu Fjalarkattarins?; grein í Morgunblaðinu 1983
 Aðalstræti 8; grein í Morgunblaðinu 1984
 Fjalakötturinn rifinn; grein í Morgunblaðinu 1985
 Hvað merkir Fjalaköttur; grein í Morgunblaðinu 1984
 Greinagerð borgarminjavarðar um Fjalaköttinn; grein í Morgunblaðinu 1984

Kvikmyndahús á Íslandi
Horfnar byggingar í Reykjavík
Miðborg Reykjavíkur
Frauðbeinið er innan í beinendum og utan við mergholið. Það er gljúpt og myndar bjálka. Í holrúmum þeirra myndast rauði beinmergurinn. Dæmi um frauðbein eru t.d. höfuðbein, hryggjarliður, rifbein og fleiri.

Bein
Frumur eru smæstu, lifandi byggingareiningar lífvera, þ.e.a.s. allar lífverur eru gerðar úr frumum. Til eru lífverur sem eru einungis ein fruma og nefnast þær einfrumungar en að öðrum kosti fjölfrumungar. Frumum er almennt skipt í dýrafrumur og plöntufrumur. Þær geta verið sérhæfðar, t.d. taugafrumur og veffrumur.

Frumur eru mjög misstórar, sumar sjáanlegar með berum augun, jafnvel mjög stórar, þó alger undantekning, og hafa mismunandi lögun og áætlað er að mannslíkaminn sé um 30 milljón milljón frumur (og um 200 mismunandi tegundir). Stærð og lögun frumna er talin styðja við þróunarkenningu Darwins; varðandi uppruna mannsins og annars lífs á jörðunni.

Aðeins um 43% of frumum í mannslíkamanum eru mannafrumur. Örverumengi mannsins (e. microbiome) samanstendur s.s. að mestu leiti af öðrum frumum, þ.e. gerlum (bakteríum), um, sveppagróðri og fyrnum (e. archaea) sem samanlagt eru nokkuð fleiri, en þó aðeins 0,3% af líkamsþyngdinni, svo 99,7% af líkamsþyngdinni eru samt mannafrumur.

Samsetning 
Um 60–70% frumna er vatn (miðað við rúmmál, en meira en 99% af sameindum í líkamanum eru vatn, því vatnssameindin er svo óvenju smá sameind). Um 1% eru ólífrænar jónir m.a. kalíum, natríum, magnesíum og kalsíum. Afgangurinn er ýmsar lífrænar sameindir m.a. lípíð, kolvetni, prótín og kjarnsýrur.

Frumulíffæri 
Frumulíffæri eru ýmsar sérhæfðar starfseiningar frumunnar sem sinna ólíkum hlutverkum og eru þau nokkur talsins (sjá mynd):

Í hverri frumu er einn eða fleiri kjarnar sem innihelda litninga. Frumur eru nefndar heilkjörnungar ef þær hafa skýrt afmarkaðan kjarna með kjarnahimnu en ella eru þeir nefndir dreifkjörnungar. Í kjörnum eru kjarnakorn sem mynda RNA við frumuskiptingu.

 Umfrymi nefnist vökvi sem þekur rýmið milli frumulíffæranna. Umfrymið stjórnar umferð efna innan frumunnar á milli frumulíffæranna og í gegnum frumuhimnuna. Um umfrymið hríslast frymisnet sem getur annað hvort verið slétt eða kornótt eftir tegund frumunnar.

 Ríbósóm (netkorn eða ríplur) er gerð úr rRNA og prótínum. Hlutverk þeirra er að mynda prótín eftir forskrift mRNA, annað hvort til neyslu innan frumunnar eða til útflutnings.

 Golgikerfi (golgiflétta eða frymisflétta) eru klasar sekkja, seytibóla, efna sem fruman ætlar til útflutnings t.d. á mjölva, fitu eða úrgangsefnum. Golgikerfi geta einnig verið sekkir leysikorna sem sundra ónothæfum frumulíffærum.

 Safabólur eru oftast nær litlar í dýrafrumum en stórar í plöntufrumum.

 Hvatberar eru prótin stönglar sem næra frumukjarni með næringu til að framleiða DNA.

 Grænukorn eru í plöntufrumum og eru nauðsynleg forsenda ljóstillífunar.

 Örpíplur og örþráðlingar eru hluti af stoðkerfi frumunnar. Þau mynda lögun hennar og taka þátt í myndum bifhára og svipa.

Í dýra- og plöntufrumum er valgegndræp frumuhimna, þ.e.a.s. hún „velur“ hvaða efni ferðast í gegn. Frumuhimnan er aðallega gerð úr fituefni sem nefnist fosfólípíð, og prótínum. 

Frumuveggur er ysta verndarlag plöntufrumna gert úr beðma og pektíni. Eins og nafnið gefur til kynna er það eins konar styrktarlag frumunnar og liggur hann utan við frumuhimnuna í plöntufrumum.

Stærð 
Frumur eru misstórar og hafa mismunandi lögun og áætlað að mannslíkaminn sé um 30 milljón milljón frumur (og um 200 mismunandi tegundir), 80% af þeim rauð blóðkorn, hvert mjög smátt. Kynfrumurnar eru bæði minnstu og stærstu frumurnar, þ.e. eggfrumur kvenna eru stærstar (og geta sést með berum augum) og sæðisfrumur karla minnstar (og einstakar sjást aðeins í smásjá, líkt og á við um flestar frumur). Þegar þær sameinast verður til stærri okfruma, sem síðan fer að skipta sér. Lengstu frumar líkamans er mjög ílangar (en t.d. eggfrumur eru um það bil kúlulaga), þ.e. margar taugafrumur (og vöðvafrumur) og sú lengsta (sciatic nerve) nær frá mænunni niður í stóru tá, er allt upp í meter að lengd en aðeins fáir míkrómetrar að breidd. Í gíraffa (og manninum og öðrum hryggdýrum) er taug (recurrent laryngeal nerve) sem fer niður allan hálsinn og svo upp aftur í barkakýlið; yfir 4 metrar að lengd því hálsinn er um 2,3 metrar, sem hefur verið talin sönnun þróun, þ.e. að allt dýraríkið á landi hafi ekki verið hannað heldur hafi þróast frá fiskum (eða þá ákv. dýr séstaklega illa hönnuð, því þessi taug þyrfti ekki að vera lengri en örfáir sentimetrar hefði þróunin ekki smá lent hana; gæti líka verið styttri í mönnum). Plöntufrumur eru almennt minni en dýrafrumur og sú lengsta 5,5 cm.

Þær taugafrumur sem mest er af eru cerebellar granule frumur, sem eru 3/4 of öllum taugafrumum í manninum, og um 50 milljarðar að tölu. Öll spendýr eru með dorsal root ganglion frumu  sem eru taugar, og hefur mjög langan  taugasíma. Hvalurinn steypireyður sem er stærsta dýr sem nokkurn tíman hefur lifað á jörðinni, og með lengstu frumuna sem er sú taug.

Í líkamanum eru um 38 milljón milljón gerlar (bakteríur), þær frumur eru litlu fleiri en okkar eigin frumur (og við myndum ekki lifa án þeirra, áður var talið að þær værum um 10 sinnum fleiri en okkar eigin). Þó svo gerlar séu fleiri eru þeir ekki nema um 0,3% af líkamsþyngdinni eða um 0,2 kg fyrir karlmenn. Þó langflestar okkar frumur séu rauð blóðkorn, eru þau bara lítið brot af þyngd, og vöðvafrumaur algengastar hátt í helmingur af líkamsþyngd.

Með minnstu frumum, ef ekki minnstu, eru mycoplasma gallisepticum sem eru án frumuveggs, sem er ekki venjan fyrir gerla eða aðrar frumur. Vírusar eru minni, en eru hvorki taldir, af flestum líffræðingum, vera lifandi, né eru frumur. Þeir hins vegar fara inn í frumur og yfirtaka, og í ákv. skilningi verða þannig lifandi þegar það gerist.

Stærsti (þyngsti) einfrumungurinn er Valonia ventricosa (þekktur sem kúlu þörungur eða sjómannsauga), 1 til 4 cm að stærð, jafnvel upp í 5,1 cm, svo alltaf sjáanlegur með berum augum sem er mjög sjaldgæft með einfrumunga eða frumur almennt. Stærsti (lengd/flatarmál) einfrumungurinn er botnþörurinn Caulerpa taxifolia sem er 20–60 cm langur og er á lista yfir 100 verstu ágengu tegundundirnar, einn af tveimur þörungum þar, nefndur drápsþörungurinn. Stærsta fruma (í dýraríkinu, af núlifandi dýrum) er strútsegg, yfir 16 cm í þvermál og jafnvel yfir 2.5 kg (risaeðluegg hafa fundist stærri, t.d. 45,0 cm í þvermál).

Tengt efni 
 byggingarþrep líkamans

Tenglar 
 Námsvefur í frumulíffræði fyrir grunnskóla

Vísindavefurinn

Heimildir 

Frumur
Kúpubeinin (fræðiheiti: ossa cranii) eru þau bein höfuðkúpunnar, sem hvelfast um heilann og mynda heilakúpu (fræðiheiti: cranium). Önnur bein höfuðkúpunnar nefnast andlitsbein.

Bein
Mannsheili er heili mannsins, samsettur úr fjölmörgum taugaþráðum og myndar ásamt mænu miðtaugakerfið.  Heilinn vegur um 1.4 kg (um 2% af líkamsmassa). Þrátt fyrir lítinn massa tekur hann til sín um 20% af því blóði sem hjartað dælir frá sér.

Lífeðlisfræði
Heilinn þarf stöðugt flæði súrefnis og glúkósa til að framleiða ATP og þar með halda virkni sinni. Glúkósi er fluttur með virkum flutningi yfir blóðheilahemilinn, en súrefni með óvirkum. Heilafrumur geta, undir venjulegum kringumstæðum, bara nýtt sér glúkósa sem orku. Sé heilinn sveltur af glúkósa geta heilafrumur nýtt ketónkorn sem myndast við niðurbrot fitu sem orkulind.

Skortur á súrefni eða glúkósa í heila getur valdið varanlegum frumudauða. Miðað er við að manneskja geti verið súrefnislaus í þrjár til fjórar mínútur án þess að hljóta af varanlegan heilaskaða.

Svæði heilans 
Mörg svæði og undirsvæði mynda heildina sem heilinn er.

Heilastofn 

Heilastofn er í augnhæð og samanstendur af þremur undirsvæðum:

Mænukylfa 
Mænukylfan eða medulla oblongata, er neðsti hluti heilastofnsins og gengur mænan neðan úr mænukylfunni.

Það er mænukylfan sem ber „ábyrgð“ á því að vinstri hluti heilans stjórnar hægri hluta líkamans og hægri hluti heilans stjórnar vinstri hluta líkamans, vegna þess að það er í mænukylfunni sem ákveðnar boðbrautir víxlast.

Í mænukylfunni eru líka lífsnauðsynlegar heilastöðvar; heilastöð sem stjórnar hjartslætti, æðastjórnstöð sem stillir blóðþrýsting og svo öndunarstöð sem stjórnar öndun. Einnig eru heilastöðvar sem stýra ýmsum viðbrögðum eins og uppköstum, hnerra, hósta og kyngingu.

Brú 
Brú, pons, tengir saman ýmsa hluta heilans. Auk þess á ein öndunarstöð aðsetur í brúnni.

Það sem er einna merkilegast við þetta svæði er það að hér víxlast taugabrautir; allar innboðstaugar sem koma frá hægri hlið líkamans og bera heilanum skynáreiti víxlast í brúnni og liggja yfir til vinstra heilahvelsins og öfugt.

Miðheili 
Í miðheila, mesencephalon, eru sjónviðbragsstöðvar fyrir höfuð og hreyfingar augna og svo er líka skiptistöð fyrir upplýsingar tengdar heyrn. Framhluti miðheila er samansettur af tveimur pedunculus cerebri. Í þeim eru taugasímar hreyfitaugunga sem leiða taugaboð frá hjarna til mænu, mænukylfu, brúar annars vegar og hins vegar skyntaugunga sem ná frá mænukylfu til stúku. Í miðheila er substantia nigra, en Parkison-sjúkdómurinn felur í sér hrörnun þeirra. Þar eru einnig hægri og vinstri nucleus ruber, þar á sér stað samhæfing vöðvahreyfinga litlaheila og hjarna. Í miðheila er einnig að finna kjarna tengda heilataugum III og IV. Þá er að finna kjarnana colliculus superius og colliculus inferior á bakhluta miðheila. Um hina tvo c. sup. ganga margir viðbragðsbogar tengdir hreyfingum augna, höfuðs og háls. Hinir tveir c. inf. eru hluti af heyrnarbrautinni en þeir senda áfram boð frá viðtökum í eyra til stúku. Einnig eru þeir viðbragðsbogar fyrir að hrökkva við, þ.e. skyndihreyfingar höfuðs og líkama sem á sér stað þegar manni bregður við hátt hljóð.

Milliheili 

Milliheili, diencephalon, skiptist í þrjú svæði; stúku, undirstúku og heilaköngul.

Stúkan 
Stúkan, thalamus sér um að tengja ánægju eða óánægju við skynjunarboð frá taugum, endurvarpa taugaboðum frá nokkrum skynfærum til stóra heila og gegnir mikilvægu hlutverki varðandi svefn og vöku.

Undirstúkan 

Undirstúkan, hypothalamus, hefur fjölmörg hlutverk, meðal annars:
 Hún stillir líkamshitann
 Matarlystar- og mettunarstöðvar í henni stilla átþörf.
 Hún tekur þátt í viðhaldi vökvajafnvægis og þar er þorstastöðin staðsett.
 Hún hefur áhrif á kynhegðun og geðshræringar.
 Miðstöðvar í henni meta hvort atburðir eru ánægjulegir eða sársaukafullir.
 Hún tengir saman taugakerfi og innkirtla og hún er líka mikilvægur tengiliður milli hugar og líkamsstarfsemi.
 Hún viðheldur jafnvægi í líkamanum.

Heilaköngull 
Heilaköngullinn (e. pineal gland, lat. epiphysis) telst til innkirtlakerfisins.

Heilahnykill (Litli heili) 

Heilahnykill (litli heili), cerebellum,  er næststærsti hluti heilans

Hlutverk heilahnykilsins eru:
 Gera vöðvahreyfingar líkamans mjúkar 
 Stuðla að vöðvaspennu og þar að leiðandi réttstöðu líkamans
 Vinna úr upplýsingum sem berast frá líffærum jafnvægisstöðunnar í inneyra og nota þær til að halda jafnvægi.

Hvelaheili (Stóri heili) 

Hvelaheili eða stóri heili (e. cerebrum) er stærsti hluti heilans og geymir miðstöð æðri hugsunar, gáfnafars, rökhugsunar, minnis, tungutaks og vitundar. Í honum fer fram úrvinnsla meðvitaðrar skynjunar og stjórnun hreyfinga. Þökk sé hvelaheila hefur maðurinn eiginleika sem aðrar lífverur státa ekki af; siðferðiskennd, ljóðagerð, listsköpun hvers konar og hæfileika til að uppgötva nýja hluti.

Ysta lag hvelaheilans nefnist einnig heilabörkur og er myndað úr gráum taugavef (l. substantia grisea). Vefurinn er grár því ekkert einangrandi mýelínslíður umlykur taugafrumurnar, þvert á það sem gerist innan við börkinn og kallast hvítan (l. substantia alba) en mýelín sem umlykur taugaþræðia gerir taugavefinn hvítleitari. Hvíta taugavefnum má líkja við hraðbrautir sem ganga milli undirsvæða heilans.

Það er einmitt þessi hjarnabörkur sem greinir taugakerfi mannsins frá skyldum lífverum og gefur okkur suma af þeim eiginleikum sem voru nefndir hér að ofan.

Hlutverk hvelaheilans er þríþætt:
 Skynjun
 Hreyfing
 Tenging

Skipting hvelaheila:

Heilabörkur (cerebral cortex) 
Heilabörkurinn er ysta lag gránuefnisins sem umlykur heilann. Maðurinn hefur hlutfallslega stærstan heilabörk allra dýra. Taugabrautir í heilaberki gegna mikilvægu hlutverki í ýmiss konar hugarferlum og hreyfistjórn.

Heilabotnskjarnar (basal ganglia) 
Heilabotnskjarnar, einnig kallaðir grunnlæg heilahnoð, gegna mikilvægu hlutverki í stjórnun hreyfinga. Þeir eru þrír:

Bleikhnöttur (globus pallidus)
Rófukjarni (caudate nucleus)
Skel (putamen)

Randkerfi (limbic system) 
Randkerfið, eða limbíska kerfið, sér um ýmsa þætti tilfinninga og minnis. Þær heilastöðvar sem tilheyra randkerfinu eru:
Dreki (hippocampus)
Fornix
Randbörkur (limbic cortex)
Mandla (amygdala)
Stúka (thalamus, aðeins hlutar hennar tilheyra þó randkerfinu)
Undirstúka (hypothalamus, aðeins hlutar hennar tilheyra þó randkerfinu)

Áhrif umhverfisins á heilann

Tilraunir hafa leitt í ljós að reynsla getur valdið breytingum í heila, bæði efnafræðilegum og líkamlegum. Ýmislegt er þó óljóst í þessum efnum.

Rannsóknir sem beinast að því að kanna tengsl heila og umhverfis gefa til kynna að áreiti snemma á æviferlinum sé mjög afgerandi fyrir taugar, hreyfingar og gáfnaþroska barna.

Tenglar 
 Við höfum 10 milljarða staðreynda í höfðinu; grein í Heimilistímanum 1975

Sálfræði
Miðtaugakerfið

de:Gehirn#Das menschliche Gehirn
ta:மனித மூளை
Mænan er í líffærafræði annar hluti miðtaugakerfis hryggdýra, hún er umlukin og vernduð af hryggsúlunni en hún fer í gegnum hrygggöngin. Hún tilheyrir miðtaugakerfinu því í mænu er unnið úr taugaboðum og andsvar taugakerfisins ræðst gjarnan af samspili heila og mænu. Ýmis viðbrögð líkamans fara aðeins um mænutaugar eða mænu og nefnast því mænuviðbrögð (t.d. ef maður brennir sig).

Miðtaugakerfið
Hryggsúlan
Miðtaugakerfi er annar hluti taugakerfisins, myndað af heila og mænu. Hinn hluti taugakerfisins er úttaugakerfið.

Miðtaugakerfið gegnir því hlutverki að vera stjórnstöð fyrir alla starfsemi líkamans. Það vinnur úr því áreiti sem berast því í gegnum  úttaugakerfið, þ.e. skynfærum líkamans og ákveður viðbrögð við þeim. Svæði heilans eru mörg og gegna mismunandi hlutverkum. 

Miðtaugakerfið
Andlitsbeinin (fræðiheiti: ossa faciale) eru þau 14 bein höfuðkúpnnar, sem flest er tengd með óhreyfanlegum liðamótum, sem nefnast beinsaumar og eru við fæðingu ekki að fullu samvaxnir. Beinin, sem hvelfast um heilann, nefnast kúpubein.

Bein

de:Schädel#Die Knochen des Schädels
Frumeind eða atóm er smæsta aðgreinanlega eining frumefnis, sem jafnframt hefur efnafræðilega eiginleika þess til að bera. Frumeind er þannig grundvallareining efna og helst óbreytt í efnahvörfum. 

Hver frumeind er úr þremur gerðum einda:
 nifteindum sem ekki hafa hleðslu
 rafeindum sem eru neikvætt hlaðnar
 róteindum sem eru jákvætt hlaðnar

Eiginleikar 
Eiginleikar frumeinda eru aðallega ákvarðaðir út frá kjarna og rafeindaskýi þeirra, þar má nefna massa, hleðslu, kjarnakraft, geislun, seguleiginleika og ástand þeirra.

Frumeind má einnig skipta í tvo hluta: kjarna og rafeindasvigrúm. Rafeindasvigrúmið hýsir allar rafeindir frumeindarinnar og mynda rafeindirnar ský um kjarnann. Kjarninn er úr róteindum og nifteindum. Frumeind er sögð vera óhlaðin ef fjöldi róteinda og rafeinda er jafn. Annars kallast hún jón, og hefur jákvæða rafhleðslu ef róteindir eru fleiri en rafeindirnar, annars neikvæða hleðslu. Þótt ómögulegt sé að ákvarða samtímis bæði hraða og staðsetningu einstakra rafeinda með nákvæmni, má skipta rafeindaskýinu upp í hvolf eftir orkustigi rafeindanna. Hvolfin samsvara þá fjarlægð frá kjarnanum, þar sem hærra orkustig merkir meiri fjarlægð frá kjarnanum. Rafeindirnar leitast við að fylla orkulægri hvolfin, en hvert hvolf getur aðeins rúmað ákveðinn fjölda skv. reglunni 2n2 þar sem n er raðtala hvolfsins talið frá kjarna. Rafeindir sem sitja yst í tiltekinni frumeind nefnast gildisrafeindir og hafa mest áhrif á efnafræðilega hegðun hennar. Þær gegna lykilhlutverki í að binda frumeindir saman og mynda þannig sameindir. Efnishlutur sem eingöngu er úr einni tegund frumeinda kallast frumefni. 

Sætistala frumefna ræðst af fjölda róteinda. Frumeindir sem hafa sömu sætistölu geta haft ólíkan fjölda nifteinda, þessar eindir eru kallaðar samsætur. Dæmi um þær eru til dæmis:
 1H og 2H, hafa sætistöluna 1
 12C og 13C, hafa sætistöluna 6

Kjarni 
Hvert atóm hefur kjarna sem er úr kjarneindunum róteind og nifteind. Þessum eindum heldur sterki kjarnakrafturinn saman. Radíus kjarnans er u.þ.b.   fm, þar sem A er fjöldi kjarneinda í kjarnanum. Þessi stærð er mun minni en heildarradíus atómsins sem er á stærðargráðunni 105 fm. Kjarninn er því aðeins brotabrot af heildarstærð atómsins, en næstum allur massi þess bundinn í honum. Massi rafeindanna er mun minni er massi kjarnans og yfirleitt ekki tekinn með í útreikningum sem varða atómið í heild.

Kjarneindirnar eru fermíeindir og því gildir einsetulögmál Paulis um þær. Það þýðir að hver róteind er með sitt eigið skammtaástand og deilir því ástandi ekki með annarri róteind. Sama gildir um nifteindirnar en þar sem þessar tvær kjarneindir hafa mismunandi hleðslu þá gildir einsetulögmálið ekki á milli þeirra.

Fjöldi róteinda ákvarðar sætistölu atómsins og þar með stöðu atómsins innan lotukerfisins. Hvert atóm getur haft mismunandi samsætur þar sem fjöldi nifteinda getur verið mismunandi en fjöldi kjarneinda ákveða kjarnagerðina.

Rafeindasvigrúm 

Umhverfis kjarnann eru rafeindir. Þessar rafeindir skiptast niður í svokölluð rafeindasvigrúm og sjá má fyrstu fimm svigrúmin á mynd hér til hliðar. Rafeindasvigrúmin hafa ákveðið rúmmál, sem eru háð skammtafræðilegum eiginleikum rafeindanna og er þær að finna innan þessa rúmmáls, en nákvæmlega hvar innan þess er ómögulegt að ákveða með tilraunum eða útreikningum (sjá óvissulögmál Heisenbergs). Aðeins er hægt,  með skammtafræðilegum útreikningum, að reikna líkindi á staðsetningu og hraðavigur rafeindarinnar. Rafeindasvigrúmin eru kyrrstæð m.t.t. kjarna frumeindarinnar.

Saga 
Grískir heimspekingar komu fyrstir fram með þá kenningu að allt efni væri gert úr ódeilanlegum eindum og nefndu þeir þessar eindir atomos. Það orð er sett saman úr a, sem er neitandi forskeyti og tomos, skurður, sem sagt eitthvað sem ekki er hægt að skera eða deila og lýsti þetta hugmynd þeirra um eðli þessara einda (atomos=ódeili). Demókrítos frá Abderu er sérstaklega bendlaður við þessa kenningu. Hér ber að undirstrika að þessar fyrstu hugmyndir um ódeilanlegar frumeindir eru í mikilsverðu tilliti frábrugðnar hugmyndum nútímamanna. Grísku frumeindasinnarnir hugsuðu sér að frumeindirnar væru í raun allar úr sama efninu en að þær skiptust í óendanlegan fjölda tilbrigða eftir stærð og lögun, þar sem eindir af hverju tilbrigði/tegund áttu að vera eilífar og óbreytanlegar. Stærð (þó alltaf örlítil) og lögun eindanna átti að ákvarða efnafræðilega eiginleika þeirra. Þetta áttu að vera grunneiningar alls hversdagslegs efnis, sem yfirleitt er hrærigrautur einda af mismunandi gerðum. Þó fyrirfinnast efnishlutir sem eingöngu eru úr eindum af tiltekinni gerð. Þetta átti t.d. að gilda um vatn, loft og eld. Þannig var hægt að tala um frumefni, þ.e.a.s efni sem aðeins væri úr eindum af tiltekinni gerð. En það er m.a. þetta atriði sem tengir þessi fornaldarfræði við nútímahugmyndir um frumeindir. 
    

Spurningin um tilvist frumeinda/ódeila var mjög umdeild allt frá fornöld og fram á seinni hluta 19. aldar. Spurningin var alltaf nátengd efnafræði og snerist um það hvort frumefni væru til og þá hvort tiltekið frumefni væri úr ódeilanlegum frumeindum. Smám saman tókst þó að renna stoðum undir kenninguna um tilvist frumefna, t.d. með uppgötvun fosfórs á 17. öld og síðar súrefnis á 18. öld. Árið 1808 setti John Dalton síðan fram þá kenningu að frumefni væru samsett af einni gerð frumeinda, sem líkt og frumeindir Demokrítosar væru óbreytanlegar í lögun og byggingu. Önnur efnasambönd mætti síðan fá fram með því að blanda ólíkum frumefnum saman. Um miðja 19. öld vann rússneski efnafræðingurinn Mendelejev að því að búa til töflu eða kerfi frumefna sem byggðist á upplýsingum um atómmassa frumefna, en á þessum tíma höfðu menn ekki hugmynd um innri gerð atóma. Þetta kerfi kallast lotukerfi. 

Af þessu má ljóst vera að það var helsta skilgreiningaratriði frumeinda/atóma að þær væru ókljúfanlegar, sbr. nafnið atomos. Það er því dálítið kaldhæðnislegt að þær tilraunir og uppgötvanir sem loks leiddu til þess að frumeindakenningin var tekin í sátt, sýndu beinlínis að frumeindirnar voru kljúfanlegar. Með uppgötvun rafeindarinnar undir lok 19. aldar fóru menn að velta því fyrir sér hvort fleiri eindir væru í atóminu og voru það einna helst uppgötvanir J. J. Thomson, Henri Becquerel og Ernest Rutherford sem ruddu brautina í þeim efnum. Árið 1896 uppgötvaði Becquerel geislavirkni og ári síðar uppgötvaði Thomson rafeindina. Rutherford tilkynnti svo um uppgötvun kjarnans árið 1911. Allan þennan gerjunartíma veltu menn því fyrir sér hvernig frumeindir væru uppbyggðar og hvernig þær viðhéldu stöðugleika. Loks tókst Niels Bohr, árið 1913, að setja fram líkan af vetnisfrumeindinni, sem skapaði grundvöll fyrir áframhaldandi starf og skilning á byggingu frumeinda. Ekki náðust myndir af atómum fyrr en með tilkomu rafeindasmásjárinnar á 20. öld.

Heimild 
 

Eðlisfræði
Efnafræði
Atómfræði
Í efnafræði er sameind (sjaldnar mólekúl) skilgreind sem nægjanlega stöðugur rafhlutlaus hópur tveggja eða fleiri frumeinda með fasta rúmfræðilega skipan sem sterk efnatengi halda saman. Hana má einnig skilgreina sem einingu tveggja eða fleiri atóma sem deilitengi halda saman. Sameindir greinast frá fjölatóma jónum í þessum stranga skilningi. Í lífrænni efnafræði og lífefnafræði er merking hugtaksins sameind víðari og nær einnig til hlaðinna lífrænna sameinda og lífsameinda.

Þessi skilgreining hefur þróast með vaxandi þekkingu á byggingu sameinda. Fyrri skilgreiningar voru ónákvæmari og skilgreindu sameindir sem minnstu eindir hreinna kemískra efna sem enn hefðu samsetningu og efnafræðilega eiginleika þeirra. Þessi skilgreining reynist oft ótæk því mörg algeng efni, svo sem steindir, sölt og málmar eru úr atómum eða jónum sem ekki mynda sameindir.

Í kvikfræði lofttegunda er hugtakið sameind oft notað um hvaða ögn á loftformi sem er, óháð samsetningu. Samkvæmt því væri minnsta eind eðallofttegunda talin sameind þótt hún sé aðeins úr einu ótengdu atómi.

Sameind getur verið úr atómum sama frumefnis, eins og á við um súrefni (O2), eða ólíkum frumefnum, eins og á við um vatn (H2O). Atóm og flókar sem tengjast með ó-jafngildum tengjum svo sem vetnistengjum eða jónatengjum eru venjulega ekki talin stakar sameindir.

Ekki er hægt að skilgreina dæmigerðar sameindir fyrir jónísk sölt og deilitengis-kristalla sem eru samsettir úr endurteknu mynstri einingarsella, annaðhvort í fleti (eins og í grafíti) eða þrívíðu (eins og í demanti eða natrínklóríði). Þetta á einnig við um flest þéttefni með málmtengjum.

Sameindafræði 

Þau vísindi sem fjalla um sameindir nefnast sameindaefnafræði eða sameindaeðlisfræði eftir áherslunni. Sameindaefnafræði fjallar um lögmálin sem stýra víxlverkun milli sameinda sem leiða til þess að efnatengi komast á og rofna, en sameindaeðlisfræði fjallar um lögmálin sem stýra byggingu þeirra og eiginleikum. Í reynd er þessi aðgreining óljós. Í sameindavísindum jafngildir sameind stöðugu kerfi (bundnu ástandi) úr tveimur eða fleiri atómum. Stundum er gagnlegt að hugsa um fjölatómajónir sem rafhlaðnar sameindir. Hugtakið óstöðug sameind er notað um mjög hvarfgjarnar sameindir, þ.e. skammlífar samstæður (hermueindir) rafeinda og kjarna, svo sem sindurefni, sameindajónir, Rydbergsameindir, færsluástönd, van der Waals efnasambönd eða kerfi úr atómum sem rekast saman eins og í Bose-Einstein-döggum.

Saga 

René Descartes varpaði fyrstur fram hugtakinu molécule sem merkir "örsmá ögn" á 3. áratugi 17. aldar. Þó margir efnafræðingar hafi viðurkennt tilvist sameinda síðan snemma á 19. öld vegna lögmáls Daltons um ákveðin og margföld hlutföll (1803-1808) og lögmáls Avogadrosar (1811), gætti mótstöðu af hálfu pósitívista og eðlisfræðinga svo sem Machs, Boltzmanns, Maxwells og Gibbs, sem litu á sameindir einfaldlega sem hentugar stærðfræðilegar hugarsmíðar. Með framlagi Perrins um browníska hreyfingu (1911) er lokasönnunin fyrir tilvist sameinda talin hafa komið fram.

Stærð sameinda 
Flestar sameindir eru langtum minni en svo að séðar verði berum augum, en þó ekki allar. Minnsta sameindin er tvíatóma vetni, H2 en lengd hennar er hér um bil tvöföld tengilengdin sem er 74 pm. Sameindir sem eru byggingareiningar lífrænna efnasmíða hafa lengd frá nokkrum tugum pm til nokkurra hundraða pm. Greina má litlar sameindir og jafnvel útlínur einstakra atóma með rafeindasmásjá. Stærstu sameindir nefnast risasameindir og ofursameindir. Deoxýríbósakjarnsýra, sem er risasameind, getur orðið stórsæ, sem og sameindir margra fjölliða. 

Virkur sameindarradíi endurspeglar þá stærð sem sameind virðist hafa í lausn.

Sameindarformúla 

Efnaformúla efnasambands er einfaldasta heiltöluhlutfall frumefnanna sem það er gert úr. Til dæmis er vatn ávallt sett saman úr vetni og súrefni í hlutföllunum 2:1. Etýlalkóhól eða etanól er ávallt sett saman úr kolefni, vetni og súrefni í hlutföllunum 2:6:1. Þetta ákvarðar gerð sameindar en er þó ekki einhlítt. Til dæmis hefur dímetýleter sömu hlutföll og etanól. Sameindir með sömu atóm í mismunandi uppröðunum nefnast raðbrigði.

Sameindarformúla sameindar lýsir nákvæmum fjölda þeirra atóma sem sameindin er sett saman úr og auðkennir þar með raðbrigðin.

Efnaformúlan er oft hin sama og sameindarformúlan en ekki alltaf. Til dæmis hefur sameindin etýn sameindarformúluna C2H2 en einfaldasta heiltöluhlutfall frumefnanna er CH.

Mólmassa efnis má reikna út frá efnaformúlunni og setja fram í hefðbundnum atómmassaeiningum. Í kristöllum er hugtakið formúlueining notað í stókíómetrískum reikningum.

Sameindarúmfræði 

Sameindir hafa fasta jafnvægis-rúmskipan — tengilengdir og -horn — sem þær sveiflast stöðugt um með titrings- og snúningshreyfingu. Hreint efni er úr sameindum með sömu meðaltals-rúmfræðilega byggingu. Efnaformúlan og bygging sameindarinnar eru hinir tveir mikilvægu þættir sem ákvarða eiginleika þess, einkum hvarfgirnina. Raðbrigði deila sömu efnaformúlu en hafa yfirleitt mjög ólíka eiginleika vegna ólíkrar byggingar. Formbrigði, tiltekin tegund raðbrigða, geta haft mjög áþekka eðlis-efnafræðilega eiginleika en um leið mjög ólíka lífefnafræðilega virkni.

Sameindalitrófsgreining 

Sameindalitrófsgreining fæst við viðbragð (litróf) sameinda sem víxlverka við könnunarmerki af þekktri orku (eða tíðni samkvæmt formúlu Plancks.) Tvístrunarfræði er fræðilegur bakgrunnur litrófsgreiningar.

Könnunarmerkið sem notað er í litrófsgreiningu getur verið rafsegulbylgja eða öreindageisli (rafeinda, jáeinda o.s.frv.) Viðbragð sameindarinnar kann að felast í gleypingu merkis (gleypnilitrófsgreining), útgeislun annars merkis (útgeislunarlitrófsgreining), sundrun eða efnafræðilegum breytingum.

Litrófsgreining er viðurkennd sem öflugt verkfæri við rannsóknir á smásæjum eiginleikum sameinda, einkum orkustigum þeirra. Til að öðlast sem mestar smásæjar upplýsingar úr tilraunaniðurstöðum er litrófsgreining oft tengd saman við efnafræðilega útreikninga.

Fræðilegar hliðar 

Skoðun sameinda útfrá sameindaeðlisfræði og kennilegri efnafræði byggist að verulegu leyti á skammtafræði, sem liggur til grundvallar skilningi á efnatenginu. Einfaldasta sameindin er vetnis-sameindar-jónin H2+ og einfaldasta efnatengið af öllum er einnar-rafeindar-tengið. H2+ er sett saman úr tveimur jákvætt hlöðnum róteindum og einni neikvætt hlaðinni rafeind sem bindast saman með því að skiptast á ljóseindum, sem þýðir að auðveldara er að leysa Schrödingerjöfnu kerfisins vegna fjarveru fráhrindikrafta milli tveggja rafeinda. Eftir tilkomu hraðvirkra tölva hafa nálgunarlausnir fyrir flóknari sameindir orðið mögulegar og eru þær eitt helzta viðfangsefni reiknilegrar efnafræði.

Þegar reynt er að skilgreina nákvæmlega hvort tiltekin skipan atóma sé "nógu stöðug" til að líta megi á hana sem sameind, segir IUPAC að hún "verði að samsvara lægð á mættisorkuyfirborðinu sem er nógu djúp til að fanga a.m.k. eitt titringsástand". Þessi skilgreining er aðeins háð styrk víxlverkunarinnar milli atómanna, ekki eðli hennar. Raunar telur hún með veikt tengdar samstæður sem yfirleitt væri ekki litið á sem sameindir, svo sem helín-tvíliðuna He2, sem hefur aðeins eitt bundið titrings-ástand og er svo laustengt að hennar verður sennilega aðeins vart við mjög lágan hita.

Heimildir 

Efnafræði
Eðlisfræði
Efnafræðihugtök
Frumulíffæri eru starfseiningar frumunnar. Það eru frumulíffærin sem í raun gera allt það sem frumunni er ætlað að gera.

Helstu frumulíffærin eru þessi:

 Bifhár
 Bólur og korn
 Deilikorn
 Frumuhimna
 Frumuveggur
 Frymisgrind
 Frymisinnskot
 Frymisnet
 Slétt frymisnet
 Hrjúft frymisnet
 Golgifléttur
 Grænukorn
 Himnubólur
 Hvatberar
 Leysibólur
 Netkorn
Svipur
 Kjarni
 Kjarnakorn
 Örpíplur
 Örþráðlingar

Frumur
Sesambein er bein sem liggur í sin eða einhvers konar mjúkvef og myndar ekki liði með öðrum beinum. Hnéskel er dæmi um sesambein.

Bein
Mannslíkaminn samanstendur í stórum dráttum af höfði, hálsi, búk, tveimur fótleggjum og tveimur handleggjum. Á fullorðinsárum eru í líkamanum um 10 trilljónir (1012) frumna, sem eru smæstu byggingareiningar mannslíkamans. Hópar frumna liggja saman og mynda vefi, sem samlagast og mynda líffæri, sem aftur vinna saman og mynda líffærakerfi.

Í vestrænum iðnríkjum er meðalhæð fullorðinna karla um 1,7 til 1,8 metrar og fullorðinna kvenna 1,6 til 1,7 metrar. Hæð einstaklingsins ræðst af erfðavísum og mataræði. Það eru um 206 bein í fullsköpuðum mannslíkama. Fjöldi beina er ekki alltaf sá sami, til dæmis hafa ekki allir jafn marga rófuliði.

Mannslíkaminn samanstendur af nokkrum kerfum:
 
 Hjarta- og æðakerfið
 Innkirtlakerfið
 Meltingarkerfið
 Ónæmiskerfið
 Sogæðakerfið
 Stoðkerfið 
 Taugakerfið
 Vöðvakerfið
 Öndunarkerfið
 Æxlunarkerfið
 Þekjukerfið
 Þvagkerfið

Líffærafræði mannsins
Líkami
16. mars er 75. dagur ársins (76. á hlaupári) samkvæmt gregoríska tímatalinu. 290 dagar eru eftir af árinu.

Atburðir 
 597 f.Kr. - Babýloníumenn hertóku Jerúsalem.
 1190 - Gyðingaofsóknir áttu sér stað í York á Englandi. 150-500 gyðingar voru drepnir.
 1315 - Bein Guðmundar góða voru tekin upp og Gvendardagur gerður messudagur á Íslandi.
 1322 - Játvarður 2. Englandskonungur bældi niður uppreisn aðalsmanna í orrustunni við Boroughbridge.
 1337 - Svarti prinsinn, Játvarður sonur Játvarðar 3. Englandskonungs, var krýndur hertogi af Cornwall.
 1521 - Ferdinand Magellan kom til Filippseyja.
 1608 - Jesúítar fengu leyfi til að stofna trúboðsstöðvar í Paragvæ.
 1621 - Indíáninn Samoset kom í tjaldbúðirnar í Plymouth-nýlendunni og heilsaði fólkinu á ensku, því til mikillar furðu.
 1657 - Miklir jarðskjálftar riðu yfir Suðurland og féllu hús víða, en mest í Fljótshlíð.
 1660 - Langa þingið var leyst upp í Englandi.
 1769 - Franski landkönnuðurinn Louis Antoine de Bougainville lauk þriggja ára hnattsiglingu. Í föruneyti hans var Jeanne Baré, fyrsta konan sem vitað er til að hafi siglt umhverfis hnöttinn.
 1792 - Gústaf 3. Svíakonungur var særður til ólífis á grímuballi í óperunni. Hann dó þann 29. mars.
 1813 - Prússar lýstu yfir stríði á hendur Napóleoni keisara Frakka.
 1815 - Vilhjálmur 1. varð konungur Hollands.
 1852 - Tólf menn drukknuðu þegar skipi hvolfdi í Höfnum.
 1867 - Joseph Lister birti grein í The Lancet þar sem í fyrsta sinn er lýst skurðaðgerðum við dauðhreinsaðar aðstæður.
 1910 - Póstskipið s.s. Laura, eign Sameinaða danska gufuskipafélagsins strandaði á Skagaströnd hjá Finnstaðanesi. 
 1935 - Adolf Hitler fyrirskipaði vígvæðingu þýska ríkisins í trássi við Versalasáttmálann.
 1942 - Fyrsta V-2-flugskeytinu var skotið í tilraunaskyni í Þýskalandi. Það sprakk í flugtaki.
 1968 - Fjöldamorðin í My Lai í Víetnam: Bandarískir hermenn drápu hvert mannsbarn í heilu þorpi þrátt fyrir að þar væru engir karlmenn á herskyldualdri.
 1976 - Harold Wilson sagði af sér embætti forsætisráðherra Bretlands.
 1978 - Rauðu herdeildirnar rændu Aldo Moro í Róm. Hann fannst síðar myrtur í farangursgeymslu fólksbifreiðar.
 1978 - Olíuskipið Amoco Cadiz steytti á skerjum í Ermarsundi og brotnaði í tvennt með þeim afleiðingum að úr varð eitt alvarlegasta umhverfisslys sögunnar.
 1979 - Stríði Kína og Víetnam lauk með því að Kínverjar drógu herlið sitt frá Víetnam.
 1980 - Fjórða hrina Kröfluelda hófst. Þetta gos var kallað skrautgos þar sem það stóð stutt en þótti fallegt.
 1982 - Claus von Bülow var dæmdur fyrir tilraun til að myrða eiginkonu sína í Bandaríkjunum.
 1983 - Reykjavíkurborg keypti stórt land í Viðey af Ólafi Stephensen og átti þá nánast alla eyjuna, nema Viðeyjarstofu og Viðeyjarkirkju sem var í eigu ríkisins til 1986.
 1984 - Yfirmanni CIA í Beirút, William Francis Buckley, var rænt af Samtökunum heilagt stríð.
 1988 - Gasárás var gerð á íraska bæinn Halabja, þar sem aðallega bjuggu Kúrdar. Allir bæjarbúar fórust, yfir 5000 talsins.
 1988 - Íran-Kontrahneykslið: Herforingjarnir Oliver North og John Poindexter voru ákærðir fyrir svik gegn Bandaríkjunum.
 1990 - Söngkeppni framhaldsskólanna fór fram í fyrsta sinn.
 1992 - Boris Jeltsín tilkynnti að stofnaður yrði sérstakur Rússlandsher.
 1995 - Mississippi staðfesti Þrettánda viðauka stjórnarskrár Bandaríkjanna um bann við þrælahaldi.
 1996 - Robert Mugabe var kjörinn forseti Simbabve.
 1997 - Sandline-málið: Papúski herforinginn Jerry Singirok lét handtaka Tim Spicer og málaliða frá Sandline International.
 2002 - Erkibiskupinn í Cali í Kólumbíu, Isaias Duarte, var myrtur fyrir framan kirkju.
 2003 - Stærstu samræmdu fjöldamótmæli á heimsvísu voru haldin gegn stríði í Írak.
 2006 - Allsherjarþing Sameinuðu þjóðanna samþykkti stofnun Mannréttindaráðs Sameinuðu þjóðanna með yfirgnæfandi meirihluta atkvæða.
 2010 - Kasubigrafhýsin í Úganda eyðilögðust í eldi.
 2014 - Umdeild atkvæðagreiðsla meðal íbúa Krímskaga, hvort skaginn skyldi verða hluti af Rússlandi, fór fram.
 2020 – Dow Jones-vísitalan féll um 2.997,10 punkta, sem var mesta lækkun sögunnar í punktum talið og önnur mesta lækkunin í prósentum.
 2022 - Loftárás Rússa á leikhús í Mariupol í Úkraínu olli dauða 600 almennra borgara sem höfðu leitað þar skjóls.
 2022 - Rússland var rekið úr Evrópuráðinu vegna innrásarinnar í Úkraínu.
 2880 - Hugsanlegt er talið að loftsteinninn 1950 DA muni rekast á jörðina og valda gjöreyðingu. Reiknaðar líkur eru 1/300.

Fædd 
 1478 - Francisco Pizarro, spænskur landvinningamaður (d. 1541).
 1751 - James Madison, 4. forseti Bandaríkjanna (d. 1836).
 1774 - Matthew Flinders, enskur landkönnuður (d. 1814).
 1789 - Georg Simon Ohm, þýskur eðlisfræðingur (d. 1854).
 1827 - Ferdinand Meldahl, danskur arkitekt (d. 1908).
 1839 - Sully Prudhomme, franskt skáld og Nóbelsverðlaunahafi (d. 1907).
 1839 - Jón Ásgeirsson frá Þingeyrum, íslenskur bóndi (d. 1898).
 1868 - Maxim Gorkíj, rússneskur rithöfundur (d. 1936).
 1885 - Sigurður Norland, íslenskur náttúruverndarsinni (d. 1971).
 1911 - Josef Mengele, þýskur læknir, vísindamaður og stríðsglæpamaður (d. 1979).
 1921 - Fahd bin Abdul Aziz al-Saud, konungur Sádi-Arabíu (d. 2005).
 1926 - Jerry Lewis, bandarískur leikari.
 1927 - Daniel Patrick Moynihan, bandarískur stjórnmálamaður (d. 2003).
 1931 - Anthony Kenny, enskur heimspekingur.
 1941 - Bernardo Bertolucci, kvikmyndaleikstjóri.
 1953 - Richard Stallman, stofnandi Frjálsu hugbúnaðarstofnunarinnar.
 1959 - Jens Stoltenberg, forsætisráðherra Noregs.
 1967 - John Darnielle, bandarískur tónlistarmaður.
 1968 - Kahimi Karie, japönsk söngkona.
 1970 - Páll Óskar Hjálmtýsson, íslenskur tónlistarmaður.
 1987 - Tiiu Kuik, eistnesk fyrirsæta.
 1997 - Dominic Calvert-Lewin, enskur knattspyrnumaður.

Dáin 
 37 - Tíberíus Rómarkeisari (f. 42 f.Kr.).
 455 - Valentíníanus 3., keisari Rómar (f. 419).
 1237 - Guðmundur Arason góði, Hólabiskup (f. 1161).
 1341 - Jón Indriðason, biskup í Skálholti.
 1485 - Anne Neville, Englandsdrottning, kona Ríkharðs 3. (f. 1456).
 1664 - Ívan Vígovskíj, kósakkaleiðtogi.
 1683 - Henrik Bjelke, norskur flotaforingi og hirðstjóri á Íslandi (f. 1615).
 1698 - Leonora Christina Ulfeldt, dóttir Kristjáns 4.
 1828 - Johannes Galletti, þýskur sagnfræðingur (f. 1750).
 1930 - Miguel Primo de Rivera, spænskur einræðisherra (f. 1870).
 1938 - Egon Friedell, austurrískur heimspekingur (f. 1878).
 1940 - Bríet Bjarnhéðinsdóttir, ritstjóri, bæjarfulltrúi og kvenréttindafrömuður (f. 1856).
 1940 - Selma Lagerlöf, sænskur rithöfundur (f. 1858).
 1963 - Valtýr Stefánsson, íslenskur blaðamaður (f. 1893).
 1977 - Halldór Pétursson, íslenskur skopmyndateiknari (f. 1916).
 2017 - Helgi M. Bergs, íslenskur hagfræðingur (f. 1945).

Mars
Áreitisvaldur í læknisfræði er hvert það áreiti kallað sem að raskar jafnvægi líkamans.

Nái jafnvægistæki líkamans ekki að endurheimta stöðugleika sinn geta ýmsir sjúkdómar komið upp, og jafnvel getur það leitt til dauða.

Læknisfræði
Árið 1955 (MCMLV í rómverskum tölum)

Atburðir 

 14. maí - Varsjárbandalagið stofnað í Varsjá í Póllandi. Stofnríki eru: Sovétríkin, Pólland, Austur-Þýskaland, Tékkóslóvakía, Ungverjaland, Rúmenía, Búlgaría og Albanía.
 1. desember - Rosa Parks neitaði að standa upp fyrir hvítum manni í strætisvagni í Bandaríkjunum og er í kjölfarið handtekin.
 Halldór Laxness hlaut Nóbelsverðlaun í bókmenntum
 Skipuð var nefnd þingmanna á Íslandi til að rannsaka okurlánaviðskipti.

Fædd 
 28. janúar - Nicolas Sarkozy, forseti Frakklands.
 5. maí - Pétur Þorsteinsson, nýyrðaskáld, æskulýðsfulltrúi og prestur Óháða safnaðarins.
 6. júlí - Sigurður Sigurjónsson, leikari.
 17. júlí - Valgerður Gunnarsdóttir, skólameistari.
 4. ágúst - Steingrímur J. Sigfússon, stjórnmálamaður.
 8. ágúst - Sigrún Hjálmtýsdóttir, söngkona.
 31. október - Guðmundur Árni Stefánsson, stjórnmálamaður.
 24. nóvember - Einar Kárason, rithöfundur og ljóðskáld.

Dáin 
 11. mars - Alexander Fleming, skoskur líf- og lyfjafræðingur (f. 1881).
 18. apríl - Albert Einstein, þýskur eðlisfræðingur (f. 1879).
 30. september - James Dean, bandarískur leikari (f. 1931).
 6. október - Jean Doisy, belgískur myndasöguhöfundur (f. 1900).

Nóbelsverðlaunin 
 Eðlisfræði - Willis Eugene Lamb, Polykarp Kusch
 Efnafræði - Vincent du Vigneaud
 Læknisfræði - Axel Hugo Theodor Theorell
 Bókmenntir - Halldór Kiljan Laxness
 Friðarverðlaun - Ekki veitt þetta árið

1955
Halldór (Kiljan) Laxness (23. apríl 1902 - 8. febrúar 1998) var íslenskur rithöfundur og skáld, jafnan talinn einn helsti íslenski rithöfundurinn á 20. öld.

Hann byrjaði snemma að lesa bækur og skrifa sögur, og þegar hann var 13 ára gamall fékk hann sína fyrstu grein birta í Morgunblaðinu undir nafninu H.G., og ekki löngu síðar, þá 14 ára gamall, birti hann grein í sama blaði undir sínu eigin nafni H. Guðjónsson frá Laxnesi.

Á ferli sínum skrifaði Halldór skáldsögur, smásögur, margar blaðagreinar, samdi ljóð, leikrit, þýddi bækur yfir á íslensku og fleira. Halldór hlaut Nóbelsverðlaun í bókmenntum árið 1955.

Nafn 
Halldór Laxness fæddist sem Halldór Guðjónsson. Árið 1905 hóf fjölskylda hans búskap að Laxnesi í Mosfellssveit, og kenndi Halldór sig við þann bæ æ síðar. Millinafnið Kiljan tók hann upp þegar hann skírðist til kaþólskrar trúar.

Ævi 

Halldór var elstur í þriggja systkina hópi, en yngri voru systur hans, Sigríður (28. apríl 1909 - 18. ágúst 1966) og Helga (5. maí 1912 - 15. janúar 1992). Foreldrar Halldórs voru Guðjón Helgi Helgason (23. október 1870 - 19. júní 1919) og Sigríður Halldórsdóttir (27. október 1872 - 17. september 1951). Guðjón var af fátækum ættum og vann meðal annars í vegavinnu um allt Ísland og fékk fyrir það þokkaleg laun. Sigríður móðir Halldórs var ættuð frá Ölfusi, hún fluttist ung til Reykjavíkur þar sem hún og Guðjón kynntust svo síðar.

Árið 1905 seldi Guðjón húsið sitt í Reykjavík og keypti jörðina Laxnes í Mosfellsdal sem er 20 kílómetrum frá Reykjavík. Þangað fluttist Halldór með foreldrum sínum og móðurömmu, Guðnýju Klængsdóttur (18. febrúar 1832 - 21. mars 1924), ásamt vinnukonu og vinnumanni. Oftast var þó fleira fólk í Laxnesi, bæði gestir og vinnu- og kaupafólk. Halldóri fannst það gæfa hans að hafa fengið að reyna að búa á stóru sveitaheimili og svo virðist sem hann hafi alist upp við góðar aðstæður í Laxnesi.

Halldór byrjaði að skrifa sem barn og fékk ungur áhuga á íslenskri tungu og beitti sér fyrir málrækt í Mosfellsdalnum. Hann gaf út fyrstu bók sína, Barn náttúrunnar, 1919 þá aðeins 17 ára gamall. Hann skrifaði bókina þegar hann var 16 ára og sat þá frekar á Landsbókasafninu að skrifa en að mæta í skólann. Barn náttúrunnar gaf glöggum bókarýnum fyrirheit um það sem koma skyldi.

Þegar Halldór var ungur maður fór hann að ferðast og dvaldi meðal annars í Vesturheimi á árunum 1927–1929. Hann var í klaustri í Lúxemborg frá desember 1922 fram til haustsins 1923. Í klaustrinu tók hann kaþólska trú og var skírður og fermdur til kaþólskrar kirkju 6. janúar 1923. 

Frumburð sinn, Maríu (10. apríl 1923 - 19. mars 2016), eignaðist Halldór með Málfríði Jónsdóttur (29. ágúst 1896 - 7. nóvember 2003) sem hann hafði kynnst sumarið 1922 í Rönne á Borgundarhólmi; þau giftust samt ekki. Í lok ævi sinnar var Málfríður elsti lifandi Íslendingurinn.

Halldór var tvíkvæntur. Árið 1930 giftist hann Ingibjörgu Einarsdóttur (3. maí 1908 - 22. janúar 1994) og með henni átti hann soninn Einar (9. ágúst 1931 - 23. maí 2016). Þau slitu samvistir 1940. Halldór kynntist seinni konu sinni, Auði Sveinsdóttur (30. júní 1918 - 29. október 2012), á Laugarvatni 1939. Samkvæmt frásögn ævisöguritara Halldórs Laxness, Halldóri Guðmundssyni, vildi Halldór fara rólega í sakirnar, og fyrstu árin eftir að þau byrjuðu að vera saman þurfti Auður að bíða þolinmóð eftir honum. Halldór Guðmundsson segir svo frá að Auður hafi verið tilbúin til þess að færa fórnir fyrir Halldór og getað létt áhyggjum af skáldinu, hún var konan sem Halldór dreymdi um. Auður og Halldór giftu sig hjá borgarfógeta 24. desember 1945. Þau fluttu að Gljúfrasteini í Mosfellssveit árið 1945, en það hús létu hjónin byggja. Það var draumur Halldórs að eignast heimili á sínum bernskuslóðum og þau fengu arkitektinn  til þess að teikna húsið. Auður sá að mestu um að fylgjast með húsasmíðunum á meðan Halldór einbeitti sér að skrifum. Halldór og Auður eignuðust tvær dætur - Sigríði (*26. maí 1951) og Guðnýju (*23. janúar 1954).

Þegar Halldór var orðinn gamall maður og heilsunni farið að hraka fluttist hann á Reykjalund. Þar var hann í fjögur ár og sífellt meira bundinn við rúmið. Halldór Laxness lést 8. febrúar 1998, þá orðinn 95 ára. Í Morgunblaðinu birtist grein eftir Matthías Johannessen skáld þar sem hann sagði meðal annars:

Viðurkenning 
Árið 1955 var Halldór Laxness sæmdur Nóbelsverðlaununum. Það var í Stokkhólmi sem Halldór veitti verðlaununum viðtöku frá þáverandi konungi Svía, Gústaf VI. Adolf, nánar tiltekið í Hljómleikahúsinu við Kóngsgötuna. Nóbelsverðlaunin höfðu strax jákvæð áhrif, og bækurnar Halldórs voru í kjölfarið þýddar á fleiri tungumál og menn sem höfðu ekki gefið verkunum gaum áður kynntu sér bækurnar hans. Verðlaunin, Nóbelsskjalið og gullpeningurinn, eru varðveitt í Þjóðminjasafninu og í myntsafni seðlabankans. 

Auk Nóbelsverðlauna fékk Halldór fjöldan allan af viðurkenningum fyrir ritstörf sín, en dæmi um aðrar viðurkenningar sem honum hlotnuðust voru: Menningarverðlaun ASF, Silfurhesturinn (bókmenntaverðlaun dagblaðanna) og virt dönsk verðlaun kennd við , svo nokkur séu nefnd.

Halldór Laxness var gerður að heiðursdoktor við eftirfarandi háskóla:
 1968: Aabo háskólinn () í Finnlandi í tilefni 50 ára afmælis sænskudeildarinnar við skólann,
 1972: Háskóli Íslands í tilefni sjötugsafmælis Halldórs,
 1977: Edinborgarháskóli í Skotlandi,
 1982: Háskólinn í Tübingen í Þýskalandi í tilefni áttræðisafmælis Halldórs.

Stíll 

Þegar Halldór var ungur umgekkst hann mikið eldra fólk og talsmáti hans varð þess vegna háfleyglegur. Hann ræktaði tungumálið meira en aðrir höfundar og notaði öðruvísi stafsetningu til þess að ná fram ákveðnum stíl í textann sem og mörg áhugaverð orð.

Halldór hafði sterkar stjórnmálalegar skoðanir og skrifaði til að mynda Halldór tvær bækur um Sovétríkin sem ætlaðar voru til varnaðar þjóðskipulagi landsins. Skrif skáldsins um hag íslensku þjóðarinnar vöktu ávallt athygli, landinn reiddist honum ýmist eða varð snortinn yfir einlægni hans.

Safnið á Gljúfrasteini
Að frumkvæði Davíðs Oddssonar, forsætisráðherra, keypti ríkissjóður Gljúfrastein af Auði Laxness, ekkju Halldórs, í apríl 2002. Í september 2004 var opnað þar safn til minningar um skáldið; fjölskylda Halldórs hafði gefið safninu allt innbú Gljúfrasteins.

Deilur um ævisögu Laxness 
Hannes Hólmsteinn Gissurarson, prófessor sagði frá því opinberlega sumarið 2003, að hann væri að skrifa ævisögu Laxness, en í kjölfarið reyndi Auður Laxness að meina honum aðgang að bréfasafni skáldsins á handritadeild Þjóðarbókhlöðunnar og tókst það. Ástæðan var sú að hún taldi Hannes ekki færan um að skrifa óhlutdræga ævisögu Laxness. Eftir að fyrsta bindi ævisögunnar Halldór kom út gagnrýndu Helga Kress, prófessor, og fleiri Hannes harðlega fyrir að fara frjálslega með tilvitnanir í texta skáldsins án þess að geta heimilda. Hannes hefur síðar viðurkennt í viðtölum að hann hefði átt að geta heimilda í ríkara mæli en hann gerði.

Haustið 2004 höfðaði Auður mál gegn Hannesi fyrir brot á lögum um höfundarrétt. Hannes var sýknaður í Héraðsdómi Reykjavíkur 2006 en málinu var áfrýjað til Hæstaréttar og þar var Hannes dæmdur árið 2008 fyrir brot á höfundarrétti í fyrsta bindi af ævisögu Halldórs Laxness. Var honum gert að greiða 1,5 milljónir króna í fébætur og 1,6 milljónir í málskostnað.

Auður Laxness og fjölskylda hennar hefur lagt blessun sína yfir ævisögu skáldsins, sem rituð var af Halldóri Guðmundssyni, rithöfundi, og veitti honum góðfúslega aðgang að bréfasafni og gögnum, sem voru í vörslu fjölskyldunnar.

Meint afskipti íslenskra ráðamanna af útgáfu rita Laxness í Bandaríkjununm 
Guðný Halldórsdóttir, leikstjóri og dóttir skáldsins, sagði í Kastljósþætti sjónvarpsins 18. mars 2007 að Bjarni Benediktsson, forsætisráðherra 1963-1970, hefði lagt stein í götu föður síns sem varð til þess að honum reyndist illmögulegt að gefa út bækur sínar í Bandaríkjunum.

Verk 

Halldór skrifaði fjölmörg skáldverk, þýddi verk annarra yfir á íslensku og sendi frá sér greinar í dagblöð og tímarit. Alls skrifaði hann 13 stórar skáldsögur; Brekkukotsannál, Gerplu, Atómstöðina, Heimsljós I og II, Íslandsklukkuna, Kristnihald undir Jökli, Söguna af brauðinu dýra, Sölku Völku I og II, Sjálfstætt fólk I og II, Smásögur (öllum smásögum skáldsins safnað saman í eina bók), Vefarann mikla frá Kasmír og Guðsgjafarþula var svo síðasta skáldsagan sem hann skrifaði. Einnig orti Halldór ýmiskonar kvæði og gaf út fjórar minningasögur, ein þeirra er bókin Í túninu heima. Auk þess samdi hann fimm leikrit og leikgerð að einni skáldsögu, en fyrsta leikritið samdi Laxness ekki fyrr en hann var orðinn þroskaður höfundur, Straumrof, 1934. 

Verk Halldórs eru fjölbreytt og hafa komið út í meira en 500 útgáfum og á 43 tungumálum auk móðurmálsins. Halldór þýddi verk frá öðrum og þar má nefna Birtíng eftir Voltaire, Vopnin kvödd eftir Ernest Hemingway og Fjallkirkjuna eftir Gunnar Gunnarsson.

Kvikmyndir gerðar eftir bókum Laxness 
 1954 – Salka Valka
 1972 – Brekkukotsannáll
 1981 – Paradísarheimt
 1984 – Atómstöðin
 1989 – Kristnihald undir Jökli
 1999 – Ungfrúin góða og húsið

Tilvísanir

Heimildir 
  bls. 65
 Hannes Hólmsteinn Gissurarson. 2003. Halldór. (Reykjavík: Almenna bókafélagið).
 Hannes Hólmsteinn Gissurarson. 2004. Kiljan. (Reykjavík: Almenna bókafélagið).
 Hannes Hólmsteinn Gissurarson. 2005. Laxness. (Reykjavík: Almenna bókafélagið).
 Halldór Guðmundsson. 2004. Halldór Laxness. (Reykjavík: JPV). Sjá hér
 Heimir Pálsson. Sögur, ljóð og líf (Reykjavík: Vaka-Helgafell, 1998).
 Ólafur Ragnarsson. Halldór Laxness: Líf í skáldskap (Reykjavík: Vaka-Helgafell, 2002).
 Ólafur Ragnarsson. Til fundar við skáldið, Halldór Laxness (Reykjavík: Veröld, 2007).
 Ritaskrá. 2004, 12. mars. Sjá: http://www2.mbl.is/mm/serefni/laxness/ritaskra.html 
 Halldór Laxness. 2004, 12. mars. Sjá: http://www2.mbl.is/mm/serefni/laxness/

Tengt efni 
 Tilnefningar til bókmenntaverðlauna Norðurlandaráðs frá Íslandi
 Bókmenntaverðlaun Norðurlandaráðs

Tenglar 

 Halldór Laxness Sérvefur Morgunblaðsins um Halldór Laxness  
 Vefur RÚV um afhendingu Nóbelsverðlaunanna 1955 
 Gljúfrasteinn – Hús skáldsins
 Skrá um rit Halldórs Laxness á íslensku og erlendum málum – Árbók Landsbókasafns Íslands 1993, bls. 49-140
 Kennsluefni um nokkur verk Halldórs Laxness  – Kennsluvefir Hörpu Hreinsdóttur 2010
 Glatkistan - Tónlistartengd umfjöllun

Verk Laxness á netinu 
 Hverasilungar og hverafuglar, Morgunblaðið, 19. mars 1916, bls. 7.
 Gömul klukka, Morgunblaðið, 7. nóvember 1916, bls. 2.
 Athugasemd við það, sem menn á Íslandi alment halda um ritdómara, Morgunblaðið, 28. júní 1922, bls. 2-3.
 Bréf úr Alpafjöllum, Alþýðublaðið, 15. febrúar 1922, bls. 1-2.
 Jarðarför Laugu í Gvöndarkoti, Morgunblaðið, 6. mars 1923, bls. 3.
 Kálfkotungaþáttur; brot úr uppkasti Morgunblaðið, 10. mars 1923, bls. 3-4.
 Kvæði eftir Halldór frá Laxnesi, Morgunblaðið, 30. maí 1923, bls. 3.
 Kvæði, Morgunblaðið, 2. júní 1923, bls. 2-3.
 Ása (frá Jämtlandi 1920), Morgunblaðið, 8. júní 1923, bls. 4.
 Barningsmenn, Morgunblaðið, 13. júní 1923, bls. 3-4.
 Fegursta sagan í bókinni, Morgunblaðið, 20. júní 1923, bls. 3-4.
 Úr Westminster Abbey í Westminster Cathedral, Morgunblaðið, 24. desember 1923, bls. 11.
 Frá Niðurlöndum, Lesbók Morgunblaðsins, 21. febrúar 1926, bls. 1-3.
 Rhodymenia Palmata, Lesbók Morgunblaðsins, 4. apríl 1926, bls. 6-7.
 Bjarni Björnsson - hermileikari, Lesbók Morgunblaðsins, 4. mars 1928, bls. 7-8.
 Tilkynning til lesenda, Dagur, 7. nóvember 1929, bls. 4.
 Nú vantar þjóðsönginn, Þjóðviljinn, 9. mars 1944, bls. 3.
 Frá gömlum hundamanni, Morgunblaðið, 16. desember 1970, bls. 17.
 Valdir kaflar úr verkum Laxness, Lesbók Morgunblaðsins, 23. apríl 1972, bls. 4-6+14.
 Smámunarýni, Dagblaðið, 10. október 1979, bls. 10-11.
 Athuganir um fornbókmenntir, Lesbók Morgunblaðsins, 29. mars 1980, bls. 2-5.
 Ferðabæklingur úr Rúmeníu, Lesbók Morgunblaðsins, 7. janúar 1984, bls. 4-7.
 Saga úr síldinni, Lesbók Morgunblaðsins, 25. apríl 1992, bls. 4-5.

Greinar um Laxness 
 Barn náttúrunnar, Morgunblaðið, 10. nóvember 1919, bls. 3.
 Ný skáldsaga (Undir Helgahnúk), Morgunblaðið, 7. júní 1924, bls. 2.
 Fótatak manna, Heimskringla, 7. mars 1934, bls. 2-3.
 Halldór Kiljan Laxness Nóbelsverðlaunahöfundur, Tímarit Þjóðræknisfélags Íslendinga í Vesturheimi, 1. janúar 1955, bls. 4-41.
 Stórverk um Laxness, Þjóðviljinn, 17. maí 1957, bls. 7.
 Hjónin í Laxnesi (fyrri hluti), Lesbók Morgunblaðsins, 2. apríl 1967, bls. 1-2+13.
 Hjónin í Laxnesi (seinni hluti), Lesbók Morgunblaðsins, 9. apríl 1967, bls. 7+12+15.
 Skáldaeðlið sýnist vera takmarkað, Morgunblaðið, 11. apríl 1968, bls. 14-15.
 Þegar bókin er búin er ég fullsaddur á efninu, Lesbók Morgunblaðsins, 11. maí 1969, bls. 4+13.
 Horft til æskuára, Lesbók Morgunblaðsins, 23. apríl 1972, bls. 2-3+14.
 Við ýmis tækifæri á síðum Morgunblaðsins, Morgunblaðið, 23. apríl 1972, bls. 7-8.
 Yfir hið liðna bregður blæ ..., Lesbók Morgunblaðsins, 26. september 1976, bls. 6.
 Halldór Laxness 75 ára, Morgunblaðið, 23. apríl 1977, bls. 21-24.
 Fullveldistímaritið Láki, Þjóðviljinn, 3. desember 1978, bls. 1-2+11.
 Skrílútgáfa á Laxdælu og hatursútgáfa á Njálu (fyrri hluti), Lesbók Morgunblaðsins, 10. febrúar 1979, bls. 4-5+14-15.
 Skrílútgáfa á Laxdælu og hatursútgáfa á Njálu (síðari hluti), Lesbók Morgunblaðsins, 17. febrúar 1979, bls. 6-7+14-15.
 Halldór Laxness, mórmónarnir og fyrirheitna landið, Lesbók Morgunblaðsins, 5. maí 1979, bls. 2-4+14.
 Grikklandsárið, Morgunblaðið, 6. desember 1980, bls. 25.
 Með andstæðum forteiknum, Lesbók Morgunblaðsins, 2. júlí 1983, bls. 4-5+14.
 Börn náttúrunnar (Halldór Laxness deiglunni I), Lesbók Morgunblaðsins, 19. janúar 1985, bls. 4-6.
 Guð hótar að stoppa ballið (Halldór Laxness deiglunni II), Lesbók Morgunblaðsins, 26. janúar 1985, bls. 12-14.
 Guðleysi eða sjálfsmorð (Halldór Laxness deiglunni III), Lesbók Morgunblaðsins, 2. febrúar 1985, bls. 6-7.
 Einvaldi sviðinsvíkur, Lesbók Morgunblaðsins, 8. apríl 2000, bls. 7-8.
 Skeggræður gegnum tíðina, Lesbók Morgunblaðsins, 20. apríl 2002, bls. 1-12. 
 Lífsins skáld; hvenær komu skáldsögur Halldórs Laxness út og hvernig var þeim tekið, Morgunblaðið, 20. apríl 2002, bls. 18-20.

Viðtöl við Laxness 
 Það er gott að vinna á Gljúfrasteini, Morgunblaðið, 4. september 1946, bls. 2.
 Bókmenntir á tímum rauðra penna, Morgunblaðið, 28. febrúar 1982, bls. 49+71-74.

 
Íslenskir rithöfundar
Íslenskir þýðendur
Handhafar bókmenntaverðlauna Nóbels
Handhafar stórkross Hinnar íslensku fálkaorðu
„Hryggur“ beinist hingað. Fyrir aðrar merkingar má sjá hryggur (aðgreining).
Hryggsúlan er einn af mikilvægustu hlutum beinagrindarinnar, hún heldur líkamanum uppi og ver mænuna. Í hryggnum eru 24 liðir (7 hálsliðir, 12 hryggjarliðir, 5 lendaliðir), og auk þess spjaldbeinið og rófubeinið, sem hvort um sig eru samvaxnir liðir.

Hryggsúla mannsins 
Liðir hryggjarins, hryggjarliðirnir, eru 32-33, séu samvaxnir liðir spjaldbeins og rófubeins taldir með.

Ath: Undir vinstri myndinni hér að neðan stendur handskrifað: Séð að framan, en á að vera séð að aftan.

Hryggjarliðirnir 

Beinagrind
Spjaldbein (krossliðsbein, beinið helga eða spjaldhryggur) (fræðiheiti: Os sacrum) er stórt þríhyrningslaga bein neðst á hryggnum. Það myndar afturhluta mjaðmagrindar. Í rauninni er það fimm samvaxnir hryggjarliðir ofan við rófubein og neðan við lendaliðina. Spjaldbein myndar liðamót á tveimur stöðum við mjaðmarbeinið.

Tengt efni 
 Hryggsúla

Heimild
930 (CMXXX í rómverskum tölum)

Á Íslandi 

 Alþingi stofnað. Landnámsöld lauk.

Fædd

Dáin

Erlendis 

Fædd

Dáin

930
921-930
874 (DCCCLXXIV í rómverskum tölum) var 74. ár 9. aldar sem hófst á föstudegi samkvæmt júlíska tímatalinu.

Á Íslandi 

 Hefðbundið viðmiðunarártal upphafs landnáms á Íslandi, en það var reiknað með hliðsjón af Landnámu þegar haldið var upp á 1000 ára afmæli Íslands árið 1874. Íslendingabók Ara fróða segir hins vegar ekki að fundur Íslands hafi orðið það ár og líklega komu þeir fóstbræður Ingólfur Arnarson og Hjörleifur Hróðmarsson nokkrum árum áður, eða um 870 til að nema land á Íslandi fyrstir manna.

Fædd

Dáin

Erlendis 

Fædd

Dáin

874
871-880
Árið 1786 (MDCCLXXXVI í rómverskum tölum)

Á Íslandi 

 18. ágúst - Konungleg auglýsing um afnám einokunarverslunar á Íslandi gefin út. Einokuninni lauk þó ekki fyrr en um áramótin 1787-1788.
 17. nóvember - Sex staðir fengu kaupstaðarréttindi. Allir staðirnir misstu þau aftur nema Reykjavík, en sumir hafa síðan orðið kaupstaðir aftur. Þessir staðir voru: Reykjavík, Grundarfjörður, Ísafjörður, Akureyri, Eskifjörður og Vestmannaeyjar.
 Móðuharðindum lauk en bólusótt geisaði enn. Íslendingum fækkaði um nálega 1200 á árinu.
 Björn Halldórsson kláraði tvímála orðabókina Lexicon Islandico-Latino-Danicum eftir 15 ára vinnu.
 Kennsla hófst í Hólavallarskóla í Reykjavík.
 Reglugerð sett um að landpóstar skyldu vera fjórir og tveir aukapóstar.

Fædd
 4. september - Þórður Sveinbjörnsson háyfirdómari (d. 1856).
 30. desember - Bjarni Thorarensen amtmaður (d. 1841).

Dáin
 2. október - Oddur Gíslason prestur á Miklabæ (f. 1740) hvarf á leið heim að bæ sínum og var afturgöngunni Miklabæjar-Solveigu kennt um og sagt að hún hefði dregið prestinn í gröf sína. Lík hans fannst raunar ári síðar í læk skammt frá Miklabæ.
 Hjörleifur Þórðarson prestur og skáld á Valþjófsstað.
 Þórunn Ólafsdóttir Stephensen biskupsfrú í Skálholti, kona Hannesar Finnssonar.

Opinberar aftökur
 Eiríkur Þorláksson hálshöggvinn á Mjóeyri í Eskifirði fyrir það að skera tungu úr öðrum dreng.

Erlendis 
 1. maí - Óperan Brúðkaup Fígarós eftir Wolfgang Amadeus Mozart frumflutt í Vínarborg.
 8. ágúst - Fjallið Mont Blanc klifið í fyrsta sinn.
 Byrjað var að flytja breska fanga til sakamannanýlendunnar í Botany Bay í Ástralíu.

Fædd
 24. febrúar - Wilhelm Grimm, þýskur þjóðsagnasafnari (d. 1859).
 17. ágúst - Davy Crockett, bandarískur landkönnuður og veiðimaður (d. 1836).
 25. ágúst - Lúðvík 1., konungur Bæheims (d. 1868).
 18. september - Kristján 8. Danakonungur (d. 1848).
 18. nóvember - Carl Maria von Weber, þýskt tónskáld (d. 1826).

Dáin
 15. maí - Eva Ekeblad, sænskur vísindamaður (f. 1724).
 25. maí - Pétur 3. Portúgalskonungur, eiginmaður Maríu 1. Portúgalsdrottningar (f. 1717).
 17. ágúst - Friðrik mikli Prússakonungur (f. 1712).

Tilvísanir 

1786
Árið 1845 (MDCCCXLV í rómverskum tölum)

Á Íslandi 

 1. júlí - Alþingi endurreist í Reykjavík. Fyrsti fundur þess haldinn á sal hins nýja húss lærða skólans.
 2. september - Heklugos hefst og stendur fram á vor. Öskufall til austsuðausturs.

Fædd

 2. febrúar - Torfhildur Hólm, íslenskur rithöfundur (d. 1918)

Dáin
 26. maí - Jónas Hallgrímsson, náttúrufræðingur, skáld og einn Fjölnismanna (f. 1807).

Erlendis 

Fædd
 27. mars - Wilhelm Conrad Röntgen, þýskur eðlisfræðingur og Nóbelsverðlaunahafi (d. 1923).
 24. apríl - Carl Spitteler, svissneskt ljóðskáld og Nóbelsverðlaunahafi (d. 1924).
 12. maí – Gabriel Fauré, franskt tónskáld (d. 1924).
 16. maí - Ilja Métsjníkoff, úkraínskur örverufræðingur og handhafi Nóbelsverðlaunanna í lífeðlisfræði (d. 1916).

Dáin

1845
Mjaðmagrind (latína: pelvis) er mikilvægur hluti stoðkerfisins, mynduð úr mjaðmabeinum, spjaldbeini og rófubeini. 

Hlutverk mjaðmagrindarinnar er að verja líffærin í kviðar- og grindarholi; æxlunarfærin, þvagblöðru og hluta digurgirnis.

Mjaðmagrind kvenna er hlutfallslega stærri en mjaðmagrind karla og er grindarholið einnig iðulega víðara hjá konum en körlum.

Bein mjaðmagrindarinnar:

Tengill 

Beinagrind
Þjóðsöngur er sönglag sem ríkisstjórn og almenningur viðurkennir sem formlegan söng þjóðarinnar. Á 19. og 20. öld, í kjölfar ris þjóðernishyggju, tóku flest ríki heimsins upp þjóðsöngva. Lofsöngur („Ó, Guð vors lands“), við sálm eftir Matthías Jochumsson, er þjóðsöngur Íslendinga.

Sjá einnig 
 Þjóðlagatónlist
Aðflutningur nefnist það þegar einstaklingur hefur fasta búsetu í öðru ríki en því landi sem hann fæddist í. Innflytjendur koma í mörgum tilvikum til með að búa í landinu sem þeir flytja til í mörg ár jafnvel út ævina og hljóta þá ríkisborgararétt í mörgum tilvikum.

Ferðamenn og aðrir gestir sem koma tímabundið til landsins teljast ekki innflytjendur. Né heldur flóttamenn. Farandverkamenn á hinn bóginn eru oft flokkaðir sem innflytjendur. Árið 2005 mat SÞ sem svo að fjöldi innflytjanda í heiminum næmi 190 milljónum manna, u.þ.b. 3% fólksfjölda heimsins.

Í nútímanum eru innflytjendur tengdir þróunar ríkja og alþjóðlegra laga. Ríkisborgararéttur ríkis veitir þegnum réttinn til viðveru í ríkinu, en jafnframt setur það þegninum skyldur. Innflytjendur færa með sér aðra menningu og tilheyra öðrum þjóðfélagshópum og það getur skapað spennu milli þeirra og annarra hópa í landinu.

Ólöglegir innflytjendur nefnast þeir sem flytja búferlum milli landa með ólöglegum hætti, þ.e.a.s. brjóta í bága við þau lög sem sett hafa verið í landinu um innflutning fólks. Það getur bæði á við fólk sem kemst til landsins án þess að hljóta vegabréfsáritun eða fólk sem dvelur í landinu lengur en það hefur leyfi til.

Innflytjendur á Íslandi 
Aðlögun innflytjenda á Íslandi snýst að miklu leyti um að læra íslensku og að geta orðið virkir þegnar. Á byrjun 21. aldarinnar fluttust til landsins þúsundir farandverkamanna vegna byggingar Kárahnjúkavirkjunar vegna þess að ekki var til mannafli til verksins. Aukinheldur voru það útlend verktakafyrirtæki sem sáu um vinnuna og var það í þeirra höndum að sjá um starfsmannamál. Gert er ráð fyrir því að flestir þessara verkamanna hverfi af landi.

Árið 1991 var 161 einstaklingi veittur íslenskur ríkisborgararéttur, fimmtán árum seinna, 2006, var 844 einstaklingum veittur íslenskur ríkisborgararéttur.

Þann 12. nóvember 2007 var Andie Sophia Fontaine varaþingmaður Vinstri grænna fyrst innflytjenda til þess að taka sæti á Alþingi.

Stundum verða árekstrar milli innflytjenda og heimamanna.

Heimildir

Tengill 
 Félagsmálaráðuneytið: Málefni innflytjenda
 Heimasíða Alþjoðahússins 
 Lög um íslenskan ríkisborgararétt. 1952 nr. 100 23. desember
 Lög um útlendinga. 2002 nr. 96 15. maí
 Stefna ríkisstjórnarinnar um aðlögun innflytjenda, janúar 2007

Fólksflutningar
Lýðfræði
Einvígi er bardagi tveggja manna án afskipta þriðja aðila.

Einvígi voru þekkt aðferð til að leysa deilumál víða í Evrópu allt fram á 20. öld, og tóku á sig ýmsar myndir. Algengt var að tveir menn útkljáðu deilumál sín með skotvopnum eða sverðum, og var þá farið að ákveðnum reglum.
Margir þekktir menn hafa verið drepnir í einvígum, t.d. rússneska skáldið Alexander Púskín sem dó úr sárum sínum árið 1837 eftir einvígi við elskhuga eiginkonu sinnar.

Einvígi hafa einnig verið stunduð víða annars staðar í heiminum, t.d. í Villta vestrinu.

Einvígi eru algeng í evrópskum miðaldabókmenntum, t.d. riddarasögum og Íslendingasögum. Í Íslendingasögum eru þau jafnan kölluð hólmgöngur og um þær giltu ákveðnar reglur. Dæmi um hólmgöngur má til dæmis finna í Egils sögu þar sem segir frá Ljóti hinum bleika, hólmgöngumanni, og víða annars staðar.

Þekktustu einvígin í bókmenntasögunni er hins vegar að finna í Skyttunum þremur eftir Alexandre Dumas, þegar D'Artagnan skuldbatt sig til að heyja þrjú einvígi í röð við skytturnar þrjár, Athos, Porthos og Aramis.
Einvígi
Dimmu Borgir er sinfónísk black metal hljómsveit frá Noregi. Hljómsveitin var upphaflega stofnuð í Jessheim í Akurshús í Noregi árið 1993 af Shagrath, Silenoz og Tjodlav. Sveitin gaf skömmu síðar út smáskífu sem bar nafnið Inn I Evighetens Mørke (1994). Þessi stutta breiðskífa seldist upp á vikum og sveitin gaf stuttu seinna út breiðskífuna For All Tid (1994).

Hljómsveitin þróaðist úr hráum svartmálmi yfir í melódískari átt með fleiri meðlimum og hefur haft sinfóníur og kóra í tónlist sinni.

Dimmu Borgir heita eftir hraunmyndununum Dimmuborgum nálægt Mývatni.

Meðlimir 
 Shagrath (Stian Thoresen) - Söngur (1993-) 
 Silenoz (Sven Atle Kopperud) - Gítar (1993-) 
 Galder (Thomas Rune Andersen) - Gítar (2001-)

Tónleikameðlimir
Daray (Dariusz Brzozowski) – Trommur (2008–)
Gerlioz (Geir Bratland) – Hljómborð, hljóðgervlar (2010–)
Victor Brandt – Bassi (2018–)

Fyrrverandi meðlimir 
 Mustis (Øyvind Johan Mustaparta) - Hljómborð (1998-2009) 
 ICS Vortex (Simen Hestnaes) - Bassi og bakraddir (2000-2009) 
 Archon (Lars Haider) - Gítar (2000-2000)
 Tjodalv (Kenneth Åkesson) - Trommur (1993-1999)
 Astennu (Jamie Stinson) - Gítar (1997-2000)
 Nagash (Stian Arnesen) - Bassi (1997-1999)
 Jens Petter - Gítar (1996-1997)
 Brynjard Tristan - Bassi (1993-1996)
 Stian Aarstad - Hljómborð (1993-1997)
 Nicholas Barker - Trommur (1999-2004)

Útgefið efni

Breiðskífur 
 Inn I Evighetens Mørke - (1994)
 For All Tid - (1994) (endurútg. 1997)
 Stormblåst - (1996) (endurútg. 2005)
 Devil's Path - (1996)
 Enthrone Darkness Triumphant - (1997) (endurútg. 2002)
 Spiritual Black Dimensions - (1999) (endurútg. 2004)
 Puritanical Euphoric Misanthropia - (2001)
 Death Cult Armageddon - (2003)
 In Sorte Diaboli - (2007)
 Abrahadabra - (2010)
 Eonian - (2018)

Annað
 Inspiratio Profanus (2023) Ábreiðuplata

Tengill 
 Heimasíða Dimmu Borga

Norskar hljómsveitir
Norskar þungarokkshljómsveitir
Korn (einnig KoЯn) er þungarokkshljómsveit frá Bakersfield í Kaliforníu. Hljómsveitin tilheyrir þeim undirflokk þungarokksins sem hefur fengið viðurnefnið nu metal.

Söguágrip
Áður en Korn var stofnuð stofnuðu þeir James „Munky“ Shaffer, Reginald „Fieldy“ Arvizu, David Silveria og söngvarinn Richard Morales hljómsveitina „LAPD“ eða „Love and Peace Dude“ en breyttu því fljótlega í „Laughing as People Die“ til þess að vera teknir mun alvarlega. Liðsmenn LAPD fengu síðar liðstyrk, gítarleikarann Brian „Head“ Welch og skiptu þeir um nafn og tóku sér nafnið „Creep“. Þá vantaði söngvara.

Munky og Head heyrðu í Jonathan Davis á tónleikum á bar í Bakersfield  sem var þá með hljómsveitinni „Sexart“. Eftir tónleikana spurðu þeir Davis hvort hann hafði áhuga að prufa syngja fyrir hljómsveitina þeirra. Úr var hljómsveitin Korn sem gaf út sitt fyrsta demo árið 1993.

Fyrsta platan þeirra kom út árið 1994 og hlaut nafnið Korn.

Meðlimir 

 Jonathan Hauseman Davis (söngur, sekkjapípa) 1993-
 Reginald Quincy „Fieldy“ Arvizu (bassi) 1993-
 Ray Luzier (trommur) 2007-
 James „Munky“ Shaffer (gítar) 1993-
 Brian „Head“ Welch (gítar) 1993-2005 / 2013-

Fyrrum meðlimir 
 David Silveria (Trommur) 1993-2006

Útgefið efni

Breiðskífur 
 Korn (1994)
 Life Is Peachy (1996)
 Follow the Leader (1998)
 Issues (1999)
 Untouchables (2002)
 Take a Look in the Mirror (2003)
 See You On The Other Side (2005)
 Untitled (2007)
 III: Remember Who You Are (2010)
 The Path of Totality (2011)
 The Paradigm Shift (2013)
 The Serenity of Suffering (2016)
 The Nothing (2019)
 Requiem (2022)

Tengill 
 Heimasíða Korn

Bandarískar rokkhljómsveitir
Bandarískar þungarokkshljómsveitir
Stofnað 1993
Fimleikar eru íþrótt sem felur í sér æfingar sem þarfnast styrks, liðleika, lipurðar, samhæfingar og jafnvægis. Á Íslandi eru fimleikar í gríðarlegri sókn og er nú svo komið að íþróttin er sú fjórða mest stundaða á Íslandi á eftir, knattspyrnu, golfi og hestaíþróttum. Fimleikar eru jafnframt næst mest stundaða íþrótt 16 ára og yngri og næst mest stundaða kvennaíþróttin..

Fimleikum er stýrt af Alþjóða fimleikasambandinu (FIG) og í Evrópu af Evrópska fimleikasambandinu (UEG). 

Fimleika er hægt að stunda sem einstaklingsíþrótt eða hópíþrótt. Í Evrópu skiptast fimleikar í 7 aðalgreinar: Áhaldafimleika, Hópfimleika, Nútímafimleika, Trampolín, Þolfimi, Sýningarfimleika og Almenningsfimleika. Á Íslandi eru í dag stundaðar þrjár af þessum aðalgreinum: Áhaldafimleikar, Hópfimleikar og Almenningsfimleikar.

Í áhaldafimleikum er æfingar gerðar á mismunandi áhöldum. Þau eru gólf, stökk, kvennatvíslá, slá, karlatvíslá (samsíða), bogahestur, hringir og svifrá. Markmiðið er að gera eins flóknar æfingar og hægt er. Ekki má þó gera of flóknar æfingar því að maður verður að geta ráðið við þær til að geta gert fallegra. Fimleikar reyna því mikið á kraft, jafnvægi, fimi og að geta hugsað um margt í einu.

Þegar maður er að keppa er dómari sem gefur einkunn, sá vinnur sem fær hæstu einkunn. Gefið er einkunn fyrir erfiðaleikastig atriðsins og framkvæmd þess.

Saga 
Fimleikar byrjuðu sem æfing í forn Grikklandi, Spörtu og Aþenu. F.L. Jahn er talin vera faðir fimleikanna. Hann opnaði íþróttasvæði fyrir fimleika í Þýskalandi árið 1811 og það er talað um að saga fimleikanna hafi hafist þá. 5 árum seinna gaf hann út bókina Die deutsche Turnkunst (Þýska fimleikalistin). Jahn samdi hana með nemenda sínum E. Eiselen. Rétt fyrir 1900 breiddust fimleikar út til annarra landa í Evrópu. Fyrsta íþróttafélagið á Íslandi sem hægt var að æfa fimleika var Íþróttafélag Reykjavíkur (ÍR) Sem var stofnað árið 1907. Fyrsta fimleikamót Íslands var haldið árið 1924 og það var hópfimleikamót og þar hlaut ÍR sigur. Fyrsta einstaklingsfimleikamótið var haldið 1927. Þá voru einungis karlar í fimleikum. Mót var haldið  árlega þangað til 1938. Aftur var byrjað að halda mót árið 1968 og voru konur þá meðal þátttakenda.

Greinar

Almennir fimleikar 
Þegar fólk byrjar að æfa fimleika byrjar það í almennum fimleikum og velur svo hvort það ætli í áhaldafimleika, hópfimleika eða þolfimi.

Áhaldafimleikar 
Áhaldafimleikar skiptast eftir kyni í Áhaldafimleika Karla og Áhaldafimleika Kvenna. Karlar keppa á sex áhöldum: gólfi, bogahesti, hringjum, stökki, karlatvíslá (samsíða) og svifrá, á meðan konur keppa á fjórum áhöldum: stökki, kvennatvíslá, jafnvægisslá og á gólfi.

Á Íslandi er keppt eftir Íslenska fimleikastiganum sem getur tekið breytingum á milli ára.

Greinar í Áhaldafimleikum kvenna 

StökkÍ stökki hleypur keppandi eftir 25m hlaupabraut, stekkur á fjaðurbretti, setur hendurnar í hestinn og fer 1-2 heljarstökk með snúningum.

KvennatvísláKeppandi gerir æfingar á tveim slám sem eru í ójafnri hæð frá gólfi.

JafnvægissláÆfingin má taka allt að 90 sekúndur. Sláin er 125 cm frá gólfi, 500 cm að lengd og 10 cm breið.

GólfæfingarÆfingarnar eru framkvæmdar á gólfi sem er 12m x 12m. Gólfið er yfirleitt samansett þannig að efsta lag þess er fínofið teppi sem er lagt ofaná krossviðslag, þar undir eru svo harðir svampkubbar sem gera það að verkum að gólfið fjaðrar. Hver keppandi keppir í allt að 90 sekúndur eftir tónlist.á milli gerir keppandin seríur sem gilda mismikið

Greinar í Áhaldafimleikum karla 

Gólfæfingar

Bogahestur

Hringir

Stökk

Karlatvíslá

Svifrá

Hópfimleikar 
Í Hópfimleikum er keppt í Gólfæfingu, Trampolínstökki og á Fíberdýnu. Keppt er ýmist eftir Landsreglum eða Team gym reglum. Landsreglur eru reglur sem einungis eru notaðar hér á landi og meira svigrúm er fyrir keppendur að taka þátt í fleiri umferðum. Team gym reglur eru sam-evrópskar reglur UEG sem notaðar eru þegar lið eru að keppast um að komast á norðurlanda- og/eða evrópumót. Reglurnar þar eru örlítið strangari hvað varðar fjölda keppenda og val æfinga. Einnig er keppt eftir Team-gym reglum á evrópu- og norðurlandamótum. Í hópfimleikum er keppt í þrem flokkum: Kvennalið Karlalið og svo Mix-lið sem samanstendur af jafnmörgum keppendum af báðum kynjum. Árið 2006 kepptu fyrstu íslensku mix-liðin á Íslandi (Stjarnan/Björk og Ármann/Grótta)og fyrstu karlaliðin árið þar á eftir (Stjarnan og Ármann).
Gerpla var unglingameistari árin 2005, 2006 og 2007.

GólfæfingÍ dansi dansar allur hópurinn saman (6-20 keppendur í Landsreglum en 12 í Team gym reglum)og mikilvægt er að allir séu samtaka. Reglur eru um munstur, val æfinga, samsetningu og tónlist. 

TrampolínstökkÞar er stokkið af litlu trampolíni og gerðar eru kúnstir í loftinu, svo sem skrúfur eða heljarstökk. Í trampolíni er keppt í þremur umferðum, ein umferð án hests og ein á hesti og svo ein umferð annaðhvort á hesti eða ekki. Hámark keppenda er tíu og lágmark sex í hverri umferð í landsreglunum. Í Team-gym eru einungis sex keppendur í hverri umferð. Alltaf eru framkvæmdar þrjár umferðir. Í fyrstu umferð framkvæma allir sömu æfinguna en í annarri og þriðju umferð má skipta út keppendum og æfingarnar mega vera mismunandi en þó verða þær allar að vera úr sama flokki og með stíganda. Sama keppnisfyrirkomulag er á fíberdýnu og trampolín.

FíberdýnaÁ fíberdýnu er hámark keppenda tíu og lágmark sex eins er það á stökki. Á dýnu er hámark keppenda tíu og lágmark sex í hverri umferð í landsreglunum. Í Team-gym eru einungis sex keppendur í hverri umferð. Alltaf eru framkvæmdar þrjár umferðir. Í fyrstu umferð framkvæma allir keppendur sömu æfinguna. Í annarri og þriðju umferð má skipta út keppendum og æfingarnar meiga mismunandi en þó verða þær allar að vera úr sama flokki og með stíganda. En Það þarf að vera að minnsta kosti ein umferð fram og ein umferð afturábak, þriðja umferðin fram eða afturábak.

Allir keppendur þurfa að vera í eins göllum og snyrtilega greiddir. Dómarar geta dregið frá ef reglur um búninga eru brotnar.

Þolfimi 
Magnús Scheving er frægasti þolfimimaður Íslendinga.

Heimildir 
 
 ÍSÍ (2010). Tölfræðihefti.

Tenglar 
 Fimleikasamband Íslands
 www.fimleikar.is

Tilvísanir
Edduverðlaunin eru íslensk sjónvarps- og kvikmyndaverðlaun veitt af Íslensku sjónvarps- og kvikmyndaakademíunni fyrir bestu frammistöðu og verk sérhvers árs í nokkrum verðlaunaflokkum.

Edduverðlaunin voru fyrst veitt 15. nóvember 1999 og hafa verið nær árlegur viðburður síðan.

Verðlaunaflokkar 
Verðlaunaflokkarnir á Edduverðlaununum hafa tekið breytingum frá ári til árs. Upphaflega voru veitt verðlaun í átta flokkum, en nú eru flokkarnir fleiri en 25. Langlífustu flokkarnir eru til dæmis kvikmynd ársins, leikstjóri ársins og heimildarmynd ársins sem hafa verið þeir sömu frá upphafi. Verðlaun fyrir leikara í aðal- og aukahlutverkum hafa verið sitt á hvað kynjaskipt eða sameiginleg í gegnum tíðina. Verðlaun fyrir sjónvarpsþætti hafa breyst til að taka mið af framleiðslunni hverju sinni og svokölluð fagverðlaun (fyrir leikmynd, búninga, förðun o.s.frv.) hafa líka verið með ýmsum hætti.

Heiðursverðlaun ÍKSA hafa verið veitt í hvert sinn fyrir sérstakt framlag eða ævistarf í þágu kvikmynda- og dagskrárgerðar á Íslandi. Fyrsti handhafi heiðursverðlaunanna var Indriði G. Þorsteinsson rithöfundur.

Tenglar 
 Vefur verðlaunanna
Edduverðlaunin 1999 voru fyrsta afhending Edduverðlauna nýstofnaðrar Íslenskrar kvikmynda- og sjónvarpsakademíu sem fór fram í Borgarleikhúsinu þann 15. nóvember 1999. Kynnir kvöldsins var , framkvæmdastjóri Kvikmyndasjóðs. Veitt voru verðlaun í átta flokkum auk sérstakra heiðursverðlauna fyrir sérstakt framlag til sjónvarps eða kvikmyndagerðar. Kvikmynd Guðnýjar Halldórsdóttur, Ungfrúin góða og húsið, eftir sögu Halldórs Laxness, hreppti fimm viðurkenningar. Afhendingin var sýnd í beinni útsendingu á Stöð 2.

Handhafar Edduverðlaunanna 1999

Bíómynd ársins

Leikstjóri ársins

Leikari ársins

Leikkona ársins

Heimildarmynd ársins

Sjónvarpsþáttur ársins

Leikið sjónvarpsefni ársins

Fagverðlaun

Heiðursverðlaun ÍKSA 1999

Framlag Íslands til forvals Óskarsins

Edduverðlaunin
Edduverðlaunin 2000 voru afhending Edduverðlauna Íslensku kvikmynda- og sjónvarpsakademíunnar í Þjóðleikhúsinu sunnudaginn 19. nóvember árið 2000. Veitt voru verðlaun í ellefu flokkum, en nýir flokkar voru leikari og leikkona í aukahlutverkum. Auk þess var tekið upp á þeirri nýjung að velja sjónvarpsmann ársins í netkosningu sem fram fór á vefnum mbl.is. Stjórnendur voru Jón Ársæll Þórðarson, sjónvarpsmaður og Steinunn Ólína Þorsteinsdóttir, leikkona. 

Mikið var rætt um kosningasmalanir, áróður og jafnvel mútur fyrir kosningu akademíunnar úr tilnefningum dómnefndar. Almenningur gat einnig kosið í öllum flokkum á mbl.is og giltu þau atkvæði 30% á móti 70% vægi atkvæða akademíunnar nema í kosningunni um sjónvarpsmann ársins þar sem atkvæði almennings giltu 100%.

Kvikmyndin Englar alheimsins eftir Friðrik Þór Friðriksson, byggð á bók Einars Más Guðmundssonar, hlaut flestar tilnefningar, átta talsins og sjö verðlaun auk þess að vera valin sem framlag Íslands til forvals Óskarsverðlaunanna.

Tilnefningar og handhafar Edduverðlaunanna
Handhafar verðlauna í hverjum flokki eru feitletraðir.

Bíómynd ársins

Leikstjóri ársins

Leikari ársins

Leikkona ársins

Leikari ársins í aukahlutverki

Leikkona ársins í aukahlutverki

Heimildarmynd ársins

Sjónvarpsþáttur ársins

Sjónvarpsverk ársins

Sjónvarpsmaður ársins

Fagverðlaun ársins

Heiðursverðlaun ÍKSA 2000

Framlag Íslands til forvals Óskarsverðlaunanna

Edduverðlaunin
Edduverðlaunin 2001 voru þriðja afhending Edduverðlauna Íslensku kvikmynda- og sjónvarpsakademíunnar. Afhendingin fór fram á veitingastaðnum Broadway 11. nóvember 2001. Frá árinu áður bættust við tveir nýir verðlaunaflokkar, „Handrit ársins“ og „Sjónvarpsfréttamaður ársins“, og voru því veitt verðlaun í þrettán flokkum auk heiðursverðlauna ÍKSA. Einnig voru í fyrsta sinn stuttmyndir teknar með í flokknum „Sjónvarpsverk/leikið sjónvarpsefni ársins“. Almenningi gafst tækifæri til að hafa áhrif með netkosningu en mest vægi í öllum flokkum nema flokknum „vinsælasti sjónvarpsmaður ársins“ höfðu þó atkvæði meðlima akademíunnar.

Aðalkynnar kvöldsins voru Valgeir Guðjónsson, tónlistarmaður og Edda Heiðrún Backman, leikkona. Verðlaunaafhendingunni var sjónvarpað beint í Ríkissjónvarpinu.

Mesta athygli vakti að kvikmyndin Mávahlátur eftir Ágúst Guðmundsson hlaut alls tíu tilnefningar og sex verðlaun og var valin framlag Íslands til forvals Óskarsverðlaunanna.

Tilnefningar og handhafar Edduverðlaunanna 2001
Handhafar Edduverðlaunanna í hverjum flokki eru feitletraðir og gulllitaðir.

Bíómynd ársins

Sjónvarpsverk/stuttmynd ársins

Handrit ársins

Leikstjóri ársins

Fréttamaður ársins

Sjónvarpsþáttur ársins

Vinsælasti sjónvarpsmaður ársins

Fagverðlaun ársins

Heimildarmynd ársins

Leikkona ársins

Leikari ársins

Leikkona ársins í aukahlutverki

Leikari ársins í aukahlutverki

Heiðursverðlaun ÍKSA 2001

Framlag Íslands til forvals Óskarsins

Edduverðlaunin
Edduverðlaunin 2002 voru afhending Edduverðlauna Íslensku kvikmynda- og sjónvarpsakademíunnar í Þjóðleikhúsinu 10. nóvember 2002. Veitt voru verðlaun í sextán flokkum auk heiðursverðlauna ÍKSA sem var þremur fleira en árið áður. Fagverðlaunum ársins var nú skipt í tvennt og veitt sérstök verðlaun fyrir annars vegar hljóð og mynd og hins vegar útlit myndar. Að auki var bætt við flokkunum „Stuttmynd ársins“ og „Tónlistarmyndband ársins“. 

Aðalkynnar hátíðarinnar voru Valgerður Matthíasdóttir og Logi Bergmann Eiðsson.

Kvikmynd Baltasars Kormáks, Hafið, var aðsópsmest á hátíðinni og fékk alls átta verðlaun. Einnig vakti athygli að tölvuteiknuð stuttmynd, Litla lirfan ljóta, fékk tvær tilnefningar og ein verðlaun.

Tilnefningar og handhafar Edduverðlaunanna
Handhafar verðlauna í hverjum flokki eru feitletraðir og gulllitaðir.

Bíómynd ársins

Leikstjóri ársins

Leikkona ársins

Leikari ársins

Leikkona ársins í aukahlutverki

Leikari ársins í aukahlutverki

Handrit ársins

Sjónvarpsþáttur ársins

Útlit myndar

Hljóð og mynd

Leikið sjónvarpsverk ársins

Heimildarmynd ársins

Stuttmynd ársins

Tónlistarmyndband ársins

Fréttamaður ársins

Sjónvarpsmaður ársins

Heiðursverðlaun ÍKSA 2002

Framlag Íslands til forvals Óskarsins

Edduverðlaunin
Edduverðlaunin 2003 voru afhending Edduverðlauna Íslensku kvikmynda- og sjónvarpsakademíunnar sem fór fram á Hótel Nordica, föstudagskvöldið 10. október 2003. Aðalkynnar á hátíðinni voru Eva María Jónsdóttir og Sverrir Þór Sverrisson. Þær breytingar urðu á verðlaunaflokkum að flokkurinn „leikið sjónvarpsverk ársins“ var lagður niður og voru því veitt verðlaun í fimmtán flokkum auk heiðursverðlauna ÍKSA.

Kvikmynd Dags Kára, Nói albínói, var tvímælalaust sigursælust á þessari afhendingu með tíu tilnefningar og sex verðlaun auk þess að vera valin sem framlag Íslands til forvals Óskarsverðlaunanna.

Tilnefningar og handhafar Edduverðlaunanna
Handhafar verðlauna í hverjum flokki eru feitletraðir.

Leikari ársins í aðalhlutverki

Leikkona ársins í aðalhlutverki

Leikari ársins í aukahlutverki

Leikkona ársins í aukahlutverki

Sjónvarpsþáttur ársins

Sjónvarpsfréttamaður ársins

Heimildarmynd ársins

Hljóð og mynd

Útlit myndar

Handrit ársins

Leikstjóri ársins

Bíómynd ársins

Stuttmynd ársins

Tónlistarmyndband ársins

Heiðursverðlaun ÍKSA 2003

Sjónvarpsmaður ársins

Framlag Íslands til Óskarsforvals

Edduverðlaunin
Rammstein er þýsk þungarokkhljómsveit sem stofnuð var árið 1994 í Berlín. Í tónlist Rammstein gætir mikilla áhrifa frá raftónlist og iðnaðarrokki. Einnig eru áhrif frá slóvensku sveitinni Laibach. Rammstein er kennd við bylgju rokks í Þýskalandi og Austurríki sem kennd er við Neue Deutsche Härte, nýju þýsku hörkuna. Textar Rammstein eru nær eingöngu á þýsku en nokkrir eru á ensku.

Hljómsveitin 
Allir meðlimir hljómsveitarinnar koma frá fyrrverandi Austur-Þýskalandi, Austur-Berlín og Schwerin nánar tiltekið. Nafn sveitarinnar er dregið af bænum Ramstein í Suður-Þýskalandi þar sem mannskætt slys varð á flugsýningu árið 1988, lagið Rammstein er samið til minningar um þann atburð. Með því að bæta inn einu „m“ í viðbót í nafn bæjarins er hægt að þýða það sem „að berja í stein“ sem þykir viðeigandi miðað kraftmikla og áleitna tónlist sveitarinnar.

Riedel, Schneider og Kruspe-Bernstein stofnuðu Rammstein upphaflega en sá síðastnefndi hafði þá um skeið verið viðriðinn hljómsveitina Orgasm Death Gimmicks sem starfaði í Vestur-Berlín og gerði tónlist að amerískri fyrirmynd. Kruspe-Bernstein sagði um þetta: „Ég áttaði mig á því að það er mjög mikilvægt að búa til tónlist og láta hana passa við tungumálið þitt sem ég hafði ekki verið að gera áður. Ég kom aftur [til Þýskalands] og sagði: ‚Það er kominn tími til að búa til tónlist sem er ekta.‘ Ég stofnaði þá til verkefnisins sem kallast Rammstein, til þess að búa til alvöru þýska tónlist.“ Því næst höfðu þeir samband við Lindemann, þáverandi körfuvefara og trommuleikara í hljómsveit sem kallaði sig First Arsch og buðu honum stöðu sem söngvari í sveitinni sem hann og þáði. Þannig skipuð tók sveitin þátt í hljómsveitakeppni fyrir nýjar hljómsveitir og sigraði í henni. Þannig kviknaði áhugi Landers á sveitinni en hann þekkti alla meðlimi hennar fyrir og ákvað að ganga til liðs við hana. Síðasti meðlimurinn var „Flake“ Lorenz, hann hafði spilað með Landers í hljómsveitinni Feeling B, hann var í fyrstu tregur til að ganga til liðs við sveitina en lét þó sannfærast að lokum, ári síðar kom fyrsta platan út.

Þrátt fyrir að syngja langmest á þýsku þá nýtur hljómsveitin mikilla vinsælda víða utan Þýskalands og eftir útgáfu Reise, Reise árið 2004 varð hún vinsælasta þýskumælandi hljómsveit allra tíma.

Rammstein hélt tvenna tónleika á Íslandi, þá fyrstu 15. júní 2001 þar sem HAM hitaði upp fyrir þá og þá síðari 16. júní 2001 með Kanada en þeir tónleikar voru haldnir sökum þess að ekki fengu allir miða sem vildu á þá fyrri þó svo að fyrri tónleikarnir hafi verið markaðssettir undir því yfirskyni að ekki væri möguleiki á að haldnir yrðu aukatónleikar. Rammstein hélt einnig tónleika á Íslandi í maí 2016.

Rammstein ollu hneykslan þann 18. september 2009 þegar þeir settu myndband við lagið sitt "Pussy" á netið, en það þótti helst minna á atriði úr grófri klámmynd. Þar koma hljómsveitameðlimir fram alnaktir í samförum við kvenmenn, en þá er líkama Flake Lorenz einnig breytt í kvennmannslíkama. Einnig töldu þýsk yfirvöld að lagið hvatti til kynlífs án getnaðarvarna. 

Næstu ár fór hljómsveitin á tónleikaferðalög og tónleika- og safnskífur komu út. Lindemann og Kruspe gáfu út sólóplötur. Árið 2019 gaf hljómsveitin út smáskífuna Deutschland og kom platan Rammstein út í maí það ár, 10 árum eftir síðustu breiðskífu.

Meðlimir
 Richard Z. Kruspe-Bernstein – gítar
 Paul Landers – gítar 
 Till Lindemann – söngur 
 Oliver Riedel – bassi
 Christoph „Doom“ Schneider – trommur 
 Christian „Flake“ Lorenz – hljómborð

Útgáfur

Breiðskífur 
 Herzeleid, 1995
 Sehnsucht, 1997
 Live aus Berlin, 1999
 Mutter, 2001
 Reise, Reise, 2004
 Rosenrot, 2005
 Liebe ist ür alle da, 2009
 Rammstein 2019
 Zeit (2022)

Smáskífur 
 Du riechst so gut (1995)
 Seemann (1996)
 Engel, Fan-Edition (1997)
 Engel (1997)
 Du hast (1997)
 Das Modell (1997)
 Du riechst so gut '98 (1998)
 Stripped (1998)
 Smáskífusafn (1998)
 Sonne (2001)
 Links 2 3 4 (2001)
 Ich will (2001)
 Mutter (2002)
 Feuer frei! (2002)
 Mein Teil (2004)
 Amerika (2004)
 Ohne Dich (2004)
 Keine Lust (2005)
 Benzin (2005)
 Rosenrot (2005)
 Mann Gegen Mann (2005)
 Pussy (2009)
 Ich tuh dir weh (2010)
 Haifisch (2010)
  Waidmanns Heil/Liebe ist für alle da (2011)
 Mein Land (2011)
 Mein Herz Brennt (2012)
 Deutschland (2019)
 Radio (2019)
 Zeit	(2022)
 Zick Zack (2022)
 Angst (2022)
 Dicke Titten	(2022)
 Adieu (2022)

Myndbönd 
 Du Riechst so Gut
 Seemann
 Rammstein
 Engel
 Du Hast
 Du Riechst so Gut '98
 Stripped
 Sonne
 Links 2-3-4
 Ich Will
 Mutter
 Feuer Frei!
 Mein Teil
 Amerika
 Ohne Dich
 Keine Lust
 Benzin
 Rosenrot
 Mann Gegen Mann
 Pussy
 Haifisch
 Mein Land
 Mein Herz brennt
 Deutchsland
 Zick Zack (2022)
 Angst (2022)
 Dicke Titten	(2022)
 Adieu (2022)

DVD/tónleikar 
 Live Aus Berlin (1999)
 Links 2 3 4 (2001)
 Lichtspielhaus (2003)
 Völkerball (2006)
 Videos 1995 - 2012 (2012)
 Rammstein in Amerika (2015)
 Rammstein: Paris (2017)

Tenglar 
 Heimasíða hljómsveitarinnar

Þýskar þungarokkshljómsveitir
Eftirfarandi er listi yfir íslenska tónlistarmenn. Listinn er ekki tæmandi.

20. öld 
 Atli Heimir Sveinsson
 Ási í Bæ (Ástgeir Kristinn Ólafsson) (1914–1985)
 Bjarni Tryggvason   (1963-)
 Bjartmar Guðlaugsson (1952-)
 Björgvin Guðmundsson (1891-1961)
 Björgvin Gíslason
 Björgvin Halldórsson
 Björk Guðmundsdóttir (1965-)
 Bubbi Morthens (Ásbjörn Morthens) (1956-)
 Egill Ólafsson
 Einar Vilberg Hjartarson
 Elly Vilhjálms
 Eyþór Þorláksson
 Gunnar Þórðarson
 Guðmundur Jónsson (söngvari)
 Haukur Morthens
 Helena Eyjólfsdóttir
 Helgi Björnsson
 Ingimar Eydal
 Ingi T. Lárusson
 Jón Leifs
 Jón Kr. Ólafsson
 Karólína Eiríksdóttir
 Kristján Kristjánsson (KK)
 Loftur Guðmundsson (1892–1952)
 Magnús Blöndal
 Megas (Magnús Þór Jónsson) (1945-)
 Ómar Ragnarsson
 Oddgeir Kristjánsson (1911–1966)
 Páll Óskar Hjálmtýsson
 Pálmi Gunnarsson
 Pétur Wigelund Kristjánsson (1952–2004)
 Pjetur Stefánsson (1953-)
 Ragnar Bjarnason
 Roar Kvam
 Rúnar Júlíusson
 Sigfús Halldórsson
 Sigvaldi Kaldalóns
 Stefán Hilmarsson
 Steingrímur Óli Sigurðarson
 Vilhjálmur Vilhjálmsson
 Þorgeir Ástvaldsson
 Þorkell Sigurbjörnsson
 Þuríður Sigurðardóttir

21. öld 
 Áki Ásgeirsson
 Ásgeir Trausti
 Egill Ólafsson
 Emilíana Torrini
 G. Dan Gunnarsson
 Guðmundur Steinn Gunnarsson
 Garðar Cortes
 G. Magni Ásgeirsson
 Hafdís Bjarnadóttir
 Hafdís Huld Þrastardóttir
 Haffi Haff
 Hansa
 Heimir Eyvindarson
 Heiða Hrönn Jóhannsdóttir
 Hera Hjartardóttir
 Hlynur Aðils Vilmarsson
 Hreiðar Ingi Þorsteinsson
 Ingi Garðar Erlendsson
 Jens Ólafsson
 Jónas Sig
 Júníus Meyvant
 Karl Henry Hákonarson
 Magnús Jensson
 Mugison (Örn Elías Guðmundsson)
 Oddur Hrafn Björgvinsson
 Ólafur Björn Ólafsson
 Páll Ivan Pálsson
 Pétur Þór Benediktsson
 Prins Póló
 Ragnheiður Gröndal
 Ríkharður H. Friðriksson
 Róbert Reynisson
 Rúnar Þórisson
 Smári Jósepsson
 Stefán I. Þórhallsson
 Stefán Jakobsson (Jak)
 Svala Björgvinsdóttir
 Sævar Helgason
 Valur Snær Gunnarsson (1976-)
 Þórir Gunnarsson

Listar tengdir Íslandi
Íslenskir tónlistarmenn
Tónlistarmenn
Íslenskir tónlistarmenn
Listar yfir tónlistarfólk
Bjartmar Anton Guðlaugsson (f. 13. júní 1952) er íslenskur tónlistarmaður, skáld og myndlistarmaður sem hóf að gefa út tónlist á níunda áratug 20. aldar. Lögin Súrmjólk í hádeginu (og Cheerios á kvöldin), Týnda kynslóðin, Fimmtán ára á föstu, Sumarliði er fullur, Negril, Járnkarlinn, og Þannig týnist tíminn eru meðal vinsælla laga hans.

Ferill  
Á tíunda áratugnum flutti Bjartmar til Danmerkur í fimm ár og hóf þar m.a. myndlistarnám. Hann hóf feril sinn sem laga- og textahöfundur árið 1977.
Bjartmar var einn vinsælasti tónlistarmaður á Íslandi á níunda áratugnum, sló í gegn árið 1987 þegar hann gaf út vinsælustu plötu sína Í fylgd með fullorðnum. Platan var næstsöluhæsta plata ársins. 

Plötunni fylgdi hann eftir að ári með Með vottorð í leikfimi. „Tími þverslaufupoppsins er liðinn“, sagði Bjartmar í viðtali við Dagblaðið Vísi árið 1986 og hafði nú sýnt fram á það svo ekki var um að villast.

Áður en hann sló í gegn með Í fylgd með fullorðnum, skrifaði Bjartmar texta fyrir aðra með góðum árangri, meðal annars fyrir Þorgeir Ástvaldsson, Björk o.fl. Hann hafði einnig gefið út breiðskífurnar Ef ég mætti ráða og Venjulegur maður auk smáskífunnar Þá sjaldan maður lyftir sér upp, sem hann gerði í samstarfi við Pétur.

Bjartmari hefur oft tekist að fanga tíðarandann í textum sínum og notast við satírun, t.d. í laginu um Bastían. Textinn fjallar um ungt og ástfangið par, sem fer illa út úr samskiptum sínum við raunveruleikann. Textinn (og lagið) eru augljós skopstæling á óð Davíðs Oddssonar þáverandi borgarstjóra, Við Reykjavíkurtjörn, og lögin eru í raun fullkomnar andstæður. Bastían sá sem ákallaður er í laginu og það nefnt eftir, er að sjálfsögðu erkitýpa bæjarstjórans og vísun í frægan bæjarfógeta með sama nafni. Bæjarfógeti Bjartmars skekur hamarinn og sendir fulltrúa sinn, en í stað þess að bera skrifpúlt, stól og rúm inn í bárujárnshús við Bergþórugötuna, líkt og í texta Davíðs, „hann borðið og stólinn og skrifpúltið tók“. „Þeim hefði verið nær að byrja búskapinn við Bárujárnsgötuna“.

Frá 1977 hefur Bjartmar samið bæði fyrir aðra og eigið útgefið efni. Þá hefur hann haldið tónleika um allt land og erlendis bæði sem trúbador (einn með gítar) og hinum ýmsu hljómsveitum. Má þar nefna The Hounds, Dauðarefsing, Umbrot, Logar frá Vestmannaeyjum, Glitbrá á Hvolsvelli, Einsdæmi á Seyðisfirði, Töfraflautan, Geimsteinn (annað veifið), Járnkarlarnir, Dúndur og Bjartmar og Bergrisarnir. Auk þess hefur Bjartmar komið fram sem gestur hjá hinum ýmsu hljómsveitum. 

Bjartmar sat sem fulltrúi Danmarks Radio í samnorrænni hljómsveit höfunda sem hét Nordmix í sjö mánuði (1992-1993) og spilaði hljómsveitin víðsvegar um Danmörk og Svíþjóð á hinum ýmsu tónleikahátíðum og komu fram í sjónvarpi og útvarpi. Bjartmar er höfundur lags og ljóðs á óskalagi þjóðarinnar árið 2014 „Þannig týnist tíminn“ Árið 2019 samdi Bjartmar lag og texta Þjóðhátíðar Vestmannaeyja, „Eyjarós“. 

Bjartmar hefur gefið út lög og texta með öðrum flytjendum, þar má nefna plötur Björgvins Gíslasonar, Þorgeirs Ástvaldssonar (Hurðaskellir og Stúfur staðnir að verki) og fleiri lagahöfunda þar sem Bjartmar hefur séð um textagerðina. Dæmi: Logar, Papar, Stjórnin, Jón Ólafsson (Þjóðhátíðarlag Vestmannaeyja 1989), Laddi, Hrafnar, Gústi, Ellen Kristjánsdóttir, Shady Owens, Diddú, Ragnar Bjarnarson, Lay Low, Magnús Ólafsson, GR Lúðvíksson, Rúnar Júlíusson, Pétur Kristjánsson, Björk, Jón Sigurðsson, Ísafold, Lifun, Ojbarasta og fleiri og fleiri.

Sólóferill
1984 – Ef ég mætti ráða (útgefið af Geimsteini)
1985 – Venjulegur maður, Nú (eigin útgáfa)
1986 – Þá sjaldan maður lyftir sér upp (útgefið af Steinar)
1987 – Í fylgd með fullorðnum (útgefið af Steinar)
1988 – Með vottorð í leikfimi (eigin útgáfa ásamt Sigurði R. Jónssyni - Stemma)
1991 – Það er puð að vera strákur (útgefið af Skífunni)
1992 – Engisprettufaraldur, Haraldur (útgefið af Geimsteini)
1994 – Bjartmar, eigin útgáfa (tekin upp í Svíþjóð)
1997 – Tvær fyrstu á geisladisk  (útgefið af Geimsteini - endurútgáfa)
1998 – Ljóð til vara (útgefið af Skífunni - geisladiskur/ safnplata)
1999 – Strik (útgefið af Japis)
2002 – Vor (útgefið af Geimsteini)
2005 – Ekki barnanna beztur (eigin útgáfa - mynd 44)
2010 – Skrýtin veröld (útgefin af Geimsteini - Bjartmar og Bergrisarnir)
2012 – Sumarliði, Hippinn og allir hinir (safnplata með 60 lögum og textum, útgefið af Geimsteini)
2018 – Blá nótt (eigin útgáfa með 10 lögum)

Íslenskir tónlistarmenn
Efnafræði er vísindagrein sem fjallar um eiginleika efna. Efnafræði er sú undirgrein náttúruvísindanna sem fjallar um frumefnin sem allt efni er búið til úr, og efnasambönd búin til úr frumeindum, sameindum og jónum: samsetningu þeirra, uppbyggingu, eiginleika, hegðun og breytingu sem verður á þeim þegar þau ganga í gegnum efnahvörf.

Efnafræði tekur fyrir efni eins og hvernig frumeindir og sameindir víxlverka í gegnum efnatengi og mynda ný efnasambönd. Efnatengjum má skipta niður í tvo flokka: grunnefnatengi (e. primary chemical bond), tengi eins og samgild tengi, þar sem frumeindir deila með sér einni eða fleiri rafeindum; jónatengi, þar sem frumeind gefur annari frumeind eina eða fleiri rafeindir og myndar þar með jónir (katjónir og anjónir); málmtengi, og svo veik efnatengi (e. secondary chemical bond) sem eru tengi sem stafa af millisameindakröftum, tengi eins og vetnistengi, van der Waals-tengi, jóna-jóna víxlverkanir og jóna-tvískauts víxlverkanir.

Undirstöðuatriði 
Líkanið sem notast er við til að lýsa byggingu frumeinda byggist á skammtafræði. Í grunninn þá rannsakar efnafræðin öreindir, frumeindir, sameindir, efnasambönd, málma, kristala og önnur form efnis. Efni geta verið rannsökuð í mismunandi fösum, ein og sér eða í ýmsum samsetningum.  Efnahvörf og aðrar breytingarnar sem verða á efnum eiga sér yfirleitt stað út af víxlverkunum milli frumeinda, sem leiðir til endurröðunar á efnatengjunum sem halda frumeindunum saman. Slíkar breytingar eru rannsakaðar á rannsóknarstofum.

Efnahvarf er ferli þar sem efni breytist; efnasambönd myndast, breytast eða brotna niður. Efnahvörfum má almennt séð lýsa sem breytingu á efnatengjum milli frumeinda. Fjöldi frumeinda fyrir og eftir efnahvörf helst alltaf sá sami. Ef fjöldinn helst ekki stöðugur er um kjarnahvarf að ræða. Efnahvörf fylgja alltaf ákveðnum reglum sem kallast efnafræðilögmál. 

Orka og óreiða koma einnig mikið við sögu í efnafræði.

Hægt er að greina efnasambönd með verkfærum efnagreiningar, t.d.. litrófsgreining og litskiljun. 

Ýmis hugtök eru mikilvæg í efnafræði; nokkur þeirra eru:

Efni 
Í efnafræði er efni skilgreint sem allt sem hefur massa og rúmmál og er búið til úr eindum. Eindirnar sem efni inniheldur hafa einnig massa. Efni getur verið hreint efni eða efnablanda.

Frumeind 
Frumeindir eru grunneiningar efnafræðinnar. Þær eru samsettar úr kjarna sem er umkringdur skýi af rafeindum. Kjarninn er samsettur úr jákvætt hlöðnum róteindum og óhlöðnum nifteindum (saman flokkast þær sem kjarneindir). Rafeindirnar eru neikvætt hlaðnar og sveima í kringum kjarnann. Í hlutlausum frumeindum eru jafn margar rafeindir og róteindirnar sem eru í kjarnanum, þannig vegur neikvæða hleðsla rafeindanna upp á móti jákvæðu hleðslu róteindanna. Kjarni frumeindar er mjög eðlisþungur; massi kjarneinda er um það bil 1836 sinnum meiri en massi rafeindar, samt er geisli frumeindar um það bil 10 þúsund sinnum meiri en geisli kjarnans.

Frumeindin er smæsta aðgreinanlega eining frumefnis, sem jafnramt hefur efnafræðilega eiginleika þess að bera, svo sem rafneikvæðni, jónunarorka, oxunarástönd, girðitala, og  hvers konar efnatengi efnið myndar.

Frumefni 
Frumefni er hreint efni sem eingöngu er samsett úr einni tegund frumeindar, sem einkenndar eru út frá fjölda róteinda í kjarna þeirra. Fjöldi róteinda í kjarna frumeindar er einnig þekktur sem sætistala frumeindarinnar. Massatala frumeinda er summa fjölda róteinda og nifteinda í kjarnanum. Þó svo að kjarnar frumeinda í frumefni hafa allir sama fjölda róteinda, hafa þeir ekki endilega sömu massatölu; frumeindir frumefnis sem hafa mismunandi massatölu kallast samsætur. Sem dæmi má taka að allar frumeindir sem hafa 6 róteindir í kjarnanum flokkast sem kolefni, en kolefniseindir geta haft massatölu 12 eða 13, það fer eftir fjölda nifteinda í kjarnanum. 

Frumefnunum er raðað upp í töflu sem kallast lotukerfið, þar sem þeim er raðað eftir sætistölu. Lotukerfinu er skipt í lotur (raðir),  og flokka (dálka). Lotukerfið er mjög gagnlegt til að bera kennsl á lotubunda eiginleika frumefna.

Efnasamband 
Efnasamband er hreint efni sem er samsett úr fleiri en einni tegund frumeinda. Efnaeiginleikar efnasambanda eru oft mjög ólíkir eiginleika frumeindanna sem efnasambandið er samsett úr. Alþjóðasamtök um hreina og hagnýta efnafræði (IUPAC) halda utan um það nafnakerfi sem notað er um efnasambönd. Chemical Abstract Service,  deild innan Efnafræðifélags Bandaríkjanna, hefur búið til kerfi til að flokka efnasambönd. Efnasamböndunum er gefið númer sem kallast CAS númer.

Sameind 

Sameind er minnsta aðgreinanlega eining hreins efnis sem hefur efnafræðilega eiginleika efnisins , það er, hvernig það gengur í gegnum efnahvörf með öðrum efnum. Þessi skilgreining er þó ekki algild því hrein efni eru ekki alltaf úr sameindum, heldur geta sölt, frumefni og málmblöndur einnig flokkast sem hrein efni. Sameindir samanstanda yfirleitt af frumeindum sem eru tengdar saman með samgildum tengjum, þannig að efnabyggingin sé óhlaðin og allar gildisrafeindir eru paraðar með öðrum rafeindum annað hvort í efnatengjum eða í rafeindapörum.

Sameindir eru, ólíkt jónum, alltaf hlutlausar. Þegar þessi regla er brotin, það er, „sameindin“ fær hleðslu, þá er eindin stundum kölluð sameindajón eða fjölatóma jón. Sumar sameindir hafa eina eða fleiri óparaða rafeind. Slíkar sameindur kallast stakeindir eða róttæklingar, og eru almennt mjög hvarfgjarnar, en sumar, eins og nituroxíð (NO) geta verið stöðugar.

Eitt aðaleinkenni sameinda er efnabyggingin þeirra. Efnabygging sameindar spilar stóran þátt í að ákvarða eiginleika sameindarinnar.

Hrein efni og efnablöndur 
Hrein efni (e. chemical substance) eru efni sem hafa fasta samsetningu og eiginleika. Blanda af hreinum efnum kallast efnablanda. Dæmi um efnablöndur er andrúmsloftið og mjólk. Dæmi um hrein efni eru demantur og matarsalt.

Mól 
Mól er mælieining sem lýsir magni efnis. Eitt mól er skilgreint sem nákvæmlega 6,02214076 ×1023 eindir (frumeindir, sameindir, jónir eða rafeindir), þar sem fjöldi einda í einu móli er þekkt sem tala Avogadros. Mólarstyrkur er magn efnis á rúmmál í lausn, oft táknað með einingunni mól/L

Fasi 

Efni geta verið til á nokkrum mismunandi fösum. Fasarnir skilgreinast út frá hamskiptunum, þar sem orkan sem bætist við kerfið eða losnar úr því fer í að breyta uppsetningu kerfisins í stað þess að breyta aðstæðum kerfisins, svo sem hitastigi eða þrýstingi.

Þekktustu fasarnir eru föst efni, vökvar og gös. Mörg efni hafa marga fasa af föstu efni. Sem dæmi hefur járn þrjá fasa af föstu efni (alfa, gamma og delta) sem eru mismunandi eftir hitastigi og þrýstingi. Munurinn á milli mismunandi fastra fasa er felst í kristalsbyggingu efnisins, það er, hvernig frumeindirnar raðast upp.

Fleiri fasar en þessir þrír eru einnig til. Þar ber helst að nefna rafgas, sem oft er nefnt „fjórði efnishamurinn“.

Annar algengur fasi sem efnafræðingar vinna með er vatnsfasi, það er þegar efni er uppleyst í vatni.

Efnatengi

Orka

Efnahvarf

Jónir og sölt 
Jón er hlaðin eind, frumeind eða sameind, sem hefur annað hvort tapað eða fengið eina eða fleiri rafeindir. Þegar frumeind tapar rafeind, og hefur þar af leiðandi fleiri róteindir en rafeindir, verður hún plúshlaðin jón, oft kölluð katjón. Þegar frumeind fær rafeind, og hefur þar af leiðandi fleiri rafeindir en róteindir, verður hún neikvætt hlaðin jón, oft kölluð anjón. Katjónir og anjónir geta myndað saman kristala af hlutlausum söltum, til dæmis mynda Na+ og Cl− natríumklóríð, eða NaCl. Dæmi um fjölatómajónir sem klofna ekki við sýru-basa efnahvörf eru hýdroxíð (OH−) og fosfat (PO43−).

Súrleiki og styrkur basa 

Mörg efni er hægt að skilgreina sem sýru eða basa. Til eru nokkrar kenningar sem útskýra sýru-basa hegðun. Einfaldasta kenningin er kenning sænska efnafræðingsins Svante Arrhenius, sem segir að sýra sé efni sem framleiðir hýdróníumjónir þegar það er leyst upp í vatni, og að basi framleiði hýdroxíð jónir þegar hann er leystur upp í vatni. Samkvæmt  Brønsted–Lowry sýru-basa kenningunni, eru sýrur efni sem gefa frá sér plúshlaðna vetnisjón til annars efnis og að basi sé efni sem þiggur slíka jón.

Önnur mikilvæg sýru-basa kenning er Lewis sýru-basa kenningin, sem byggist á myndun nýrra efnatengja. Lewis kenningin segir að sýra sé efni sem getur þegið rafeindapar frá öðru efni við myndun nýs efnatengis, á meðan basi sé efni sem getur veitt rafeindapar til þess að mynda nýtt tengi. 

Súrleiki er oft mældur með tveimur aðferðum. Önnur aðferðin, sem byggist á kenningu Arrhenius, er pH, sem er mæling á styrk hýdróníumjóna í lausn, er tjáð á neikvæðum lograskala. Lausn sem hefur lágt pH-gildi hefur þar af leiðandi háan styrk hýdróníumjóna og myndi þá teljast súr. 

Hin mæliaðferðin, sem byggð er á Brønsted–Lowry kenningunni, er sýruklofningsfastinn (Ka (a fyrir acid, oft skrifað sem Ks á Íslandi)), sem mælir eiginleika efnis til að haga sér eins og sýra samkvæmt Brønsted–Lowry útskýringunni á sýru. Efni sem hafa hærri Ka gildi eru líklegri til að gefa frá sér vetnisjón í efnahvörfum en þau sem hafa lægri Ka gildi.

Oxunar-afoxunar hvörf 
Oxunar-afoxunar hvörf, einni þekkt sem redox hvörf (út af enska heitinu reduction-oxidation), eru efnahvörf þar sem oxunarástand frumeinda breytist annað hvort með því að fá rafeindir (afoxun) eða með því að tapa rafeindum (oxun). Efni sem hafa eiginleikann að geta oxað önnur efni kallast oxarar. Oxarar fjarlægja rafeindir af öðrum efnum. Á sama hátt, kallast efni sem geta afoxað önnur efni, afoxarar. Afoxarar gefa öðru efnum rafeindir og oxast þar af leiðandi sjálfir í leiðinni.

Jafnvægi 
Jafnvægi er að finna í mörgum greinum vísindanna. Í efnafræðilegu samhengi er jafnvægi ástand þar sem styrkur efna í efnahvörfum eða í fasabreytingum helst stöðugur. 

Þó svo að styrkur efna haldist stöðugur við jafnvægi, þá halda efnin í lausninni yfirleitt áfram að hvarfast við hvort annað, fram og til baka, jafn hratt í báðar áttir. Slík jafnvægi eru kölluð kvik jafnvægi.

Efnafræðilögmál 
Efnahvörf fylgja öll vissum lögmálum sem eru í raun undirstaða allrar efnafræði.

Dæmi um efnafræðilögmál eru:

Lögmál Avogadros

Lögmál Beer-Lambert

Lögmál Boyles (1662, tengir saman þrýsting og rúmmál)

Lögmál Charles (1787, tengir saman rúmmál og hitastig)

Lögmál Daltons

Regla Le Chatelier

Lögmál Henrys

Lögmál Hess

Lögmál Gay-Lussac (1809, tengir saman þrýsting og hitastig)

Lögmálið um föst massahlutföll

Lögmálið um margfeldni hlutfallanna

Massavarðveislulögmálið

Orkuvarðveislulögmálið

Lögmál Raoults

Undirgreinar efnafræðinnar 

Efnafræðin er yfirleitt flokkuð í eftirfarandi fimm aðalsvið. Sum þeirra skarast við aðrar vísindagreinar meðan önnur eru sérhæfðari:
 Efnagreining  Efnagreining er greining sýna til þess að fá upplýsingar um efnainnihald þeirra og byggingu.
 Ólífræn efnafræði  Ólífræn efnafræði fjallar meðal annars um eiginleika og hvörf ólífrænna efnasambanda. Stór þáttur greinarinnar er kristallafræði og sameindasvigrúm. Skilin milli lífrænnar og ólífrænnar efnafræði eru mjög óskýr enda skarast greinarnar í málmlífrænni efnafræði.
 Lífræn efnafræði  Lífræn efnafræði fjallar aðallega um byggingu, eiginleika, samsetningu og efnahvörf lífrænna efnasambanda. Lífræn efnafræði fjallar sérstaklega um þær sameindir sem innihalda kolefni. Lífræn efni eru ekkert endilega meira lifandi en önnur, en ástæða nafngiftarinnar er að þau greindust fyrst í lífverum. Dæmi um lífræn efni eru plöst, fitur og olíur.
 Eðlisefnafræði  Eðlisefnafræði fæst einkum við eðlisfræði efnafræðinnar, þá sérstaklega orkuástönd efnahvarfa. Aðalrannsóknarsviðin innan eðlisefnafræðinnar eru meðal annars safneðlisfræði, hvarfhraðafræði, varmaefnafræði, skammtafræðileg efnafræði og litrófsgreining.
 Lífefnafræði  Lífefnafræði fæst við efnahvörf, sem eiga sér stað inni í lífverum og eru oftast hvötuð af ensímum. Einnig er bygging efna og virkni þeirra skoðuð. Þetta eru efni á borð við prótein, lípíð, kjarnsýrur og aðrar lífsameindir.
 Aðrar sérhæfðari greinar eru meðal annars hafefnafræði, kjarnefnafræði, fjölliðuefnafræði, efnaverkfræði og fleiri greinar.

Þekktar efnafræðitilraunir

Tilvísanir
Gríska (gr. Ελληνικά, Ellinika) er indó-evrópskt tungumál sem talað er í Grikklandi og á Kýpur. Gríska er rituð með grísku letri.

Grískir orðstofnar eru mikið notaðir í vísindaorðum í mörgum tungumálum. Dæmi um orð í íslensku sem eiga rætur að rekja til Grikklands: Atóm, biblía, biskup, pólitík, sófisti. Gríska hefur haft minni bein áhrif á íslensku en flest önnur evrópsk tungumál, til að mynda ensku.

Eins og gefur að skilja er grísku skipt upp í margar mállýskur og tímabil. Elstu textar eru frá 1500 f.Kr. Þessir elstu textar eru ritaðir með tveimur letrum, línuletri A og línuletri B, og hefur einungis tekist að ráða annað þeirra eða línuletur B. Óvíst er hvort línuletur A er gríska. Þessir elstu textar komu fyrst í leitirnar við fornleifauppgröft á Knossos á Krít um aldamótin 1900 en fundust síðar ennfremur í Pýlos, Tiryns og Mýkenu á Pelopsskaga og víðar.

Hvað varðar tímabil er grísku oft skipt í fimm skeið: mýkeníska grísku (1500 – 1100 f.Kr.), klassíska grísku (800 – 300 f.Kr.), helleníska grísku (300 f.Kr. – 300 e.Kr.), miðgrísku (300 – 1100) og nýgrísku (1600 – ).

Forngrískum mállýskum er oftast skipt í vestrænar og austrænar mállýskur.

Austurgrískar teljast attíska, jóníska, æólíska og kýpríska en til vestrænna mállýskna teljast meðal annars dórískan.

Forngríska hafði fimm föll nafnorða: nefnifall, ávarpsfall, eignarfall, þágufall og þolfall. Í dag er þágufallið að mestu horfið (nema í föstum orðasamböndum). Líkt og í germönskum málum hefur tvítalan lagst af. Gríska stafrófið er leitt af fönikísku stafrófi.

Tenglar 

 
 Lítil árétting um rithátt grískra orða; birtist í Morgunblaðinu 1992 

Indóevrópsk tungumál
"Maamme" (landið okkar) er þjóðsöngur Finnlands. Heiti þess á sænsku, sem er annað opinbert mál Finnlands, er „Vårt land“.

Lagið er samið af Fredrik Pacius en ljóðið er eftir Johan Ludvig Runeberg, sem samdi það upprunalega á sænsku. Sama lag eftir Pacius er notað í eistneska þjóðsöngnum, sem hefur ljóð í svipuðum dúr. „Mu isamaa“ (Föðurland mitt).

Maamme 
(Þýtt á finnsku af Paavo Cajander) 
Oi maamme, Suomi, synnyinmaa!
Soi sana kultainen!
Ei laaksoa, ei kukkulaa,
ei vettä rantaa rakkaampaa
kuin kotimaa tää pohjoinen.
Maa kallis isien.

Sun kukoistukses kuorestaan
kerrankin puhkeaa;
viel' lempemme saa nousemaan
sun toivos, riemus loistossaan,
ja kerran laulus, synnyinmaa
korkeemman kaiun saa.

Vårt land 
(upprunalega ljóð er eftir Johan Ludvig Runeberg)

Vårt land, vårt land, vårt fosterland, 
ljud högt, o dyra ord! 
Ej lyfts en höjd mot himlens rand, 
ej sänks en dal, ej sköljs en strand, 
mer älskad än vår bygd i nord, 
än våra fäders jord! 

Din blomning, sluten än i knopp, 
Skall mogna ur sitt tvång; 
Se, ur vår kärlek skall gå opp 
Ditt ljus, din glans, din fröjd, ditt hopp. 
Och högre klinga skall en gång 
Vår fosterländska sång.

Þjóðsöngvar
Finnland
Akraneskaupstaður er kaupstaður á Skipaskaga á Vesturlandi og var áður kallaður Skipaskagi, enn í daglegu tali  Skaginn. Þar bjuggu 7.948 í nóvember 2022. 

Akranes heitir í raun allt nesið milli Hvalfjarðar og Leirárvoga og trónir Akrafjall á því miðju. Nesið skiptist frá fornu fari milli tveggja hreppa: Akraneshrepps að sunnan og vestan og Skilmannahrepps norðan og austan.  Á 19. öld fór að myndast þéttbýli í kringum sjósókn og verslun á Skipaskaga yst á nesinu. Árið 1885 var ákveðið að skipta Akraneshreppi í tvennt vegna hinna ólíku hagsmuna þéttbýlisins og sveitarinnar. Varð kauptúnið og næsta nágrenni þess að Ytri-Akraneshreppi en sveitin inn með Akrafjalli að Innri-Akraneshreppi.
Ytri-Akraneshreppur hlaut kaupstaðarréttindi árið 1942 og hét eftir það Akraneskaupstaður.  

Enn í dag er sjávarútvegur mikilvægasti atvinnuvegur bæjarins en verslun er einnig mikilvæg svo og iðnaður. Í bænum er sementsverksmiðja sem starfrækt hefur verið síðan á 6. áratug 20. aldar og á Grundartanga skammt frá bænum er álver sem starfað hefur síðan 1998.

Knattspyrna hefur lengi verið í hávegum höfð á Akranesi og lið bæjarins, ÍA, hefur löngum verið í fremstu röð á Íslandi.

Hvalfjarðargöngin sem vígð voru 1998 voru mikil samgöngubót fyrir Akranes og styttu verulega akstursleiðina til Reykjavíkur. Með tilkomu þeirra hætti Akraborgin siglingum sínum milli Reykjavíkur og Akraness.

Skólar  
Á Akranesi eru leikskólar, grunnskólar og framhaldsskóli.

Leikskólar: Akrasel, Garðasel, Teigasel og Vallarsel
Grunnskólar: Brekkubæjarskóli, Grundaskóli
Framhaldsskóli: Fjölbrautaskóli Vesturlands á Akranesi

Myndir

Tenglar 
 Frjálst kort af Akranesi búið til af OpenStreetMap verkefninu
 Loftmynd á Google Maps
 Heimasíða Akraneskaupstaðar
 Safnasvæðið á Akranesi
 Akranes = Skipasagi; grein í Lesbók Morgunblaðsins 1927
 Örnefni á Akranesi; grein í Lesbók Morgunblaðsins 1942
 Um örnefni á Akranesi (svargrein); grein í Lesbók Morgunblaðsins 1942

 
Íslensk sjávarþorp
Hafnarfjörður er bær á höfuðborgarsvæðinu
Þar bjuggu 30.704 manns 1. apríl árið 2023 og hefur bærinn vaxið gríðarlega á síðustu árum og áratugum líkt og önnur sveitarfélög á höfuðborgarsvæðinu hafa gert. Höfnin sem bærinn er kenndur við var ein stærsta verslunarhöfn landsins allt frá 16. öld og mikil útgerð hefur verið stunduð þaðan í sögunni. Á 18. öld var rætt um að gera Hafnarfjörð að höfuðstað Íslands, en slæm samgönguskilyrði þangað, lítil mótekja og lítið undirlendi urðu helstu ástæður þess að Reykjavík varð ofan á í valinu. 

Hafnarfjörður heyrði undir Álftaneshrepp framan af en eftir skiptingu hans árið 1878 varð bærinn hluti hins nýmyndaða Garðahrepps. Hinn 1. júní 1908 fékk Hafnarfjörður kaupstaðarréttindi og varð þá að sjálfstæðu bæjarfélagi. Íbúar voru þá orðnir 1469 talsins.

Skammt vestan Hafnarfjarðarbæjar er Straumsvík þar sem Alcan á Íslandi rekur álver.

Sagan

Upphaf byggðar og verslunar 
Hafnarfjörður var í landnámi Ásbjarnar Özurarsonar, bróðursonar Ingólfs Arnarsonar. Hafnarfjörður er  fyrst nefndur í Hauksbók Landnámu, þar sem segir frá brottför Hrafna-Flóka og samferðamanna hans frá Íslandi. Frá upphafi landnáms á Íslandi og fram til upphafs 15. aldar kemur staðurinn annars lítið sem ekkert við sögu.

Vegna góðra hafnarskilyrða frá náttúrunnar hendi varð Hafnarfjörður ein helsta verslunar- og fiskveiðihöfn landsins frá og með upphafi 15. aldar, eftir því sem skreið tók við af vaðmál sem eftirsóttasta útflutningsvara Íslendinga. Í upphafi 15. aldar hófu Englendingar fiskveiðar og verslun við Ísland. Árið 1413 kom fyrsta enska kaupskipið að landi sem sögur fara af við Hafnarfjörð. Íslendingar tóku ensku kaupmönnunum vel, en Danakonungur reyndi að koma í veg fyrir verslun Englendinga við Ísland og þess vegna kom oft til átaka milli Englendinga og sendimanna Danakonungs. Eftir því sem árin liðu urðu Englendingarnir ekki eins vel liðnir vegna yfirgangs. Einnig áttu þeir til að ræna skreið frá Íslendingum.

Um 1468 hófu þýskir Hansakaupmenn siglingar til Íslands frá Bergen í Noregi. Næstu tvo áratugina var hörð samkeppni á milli Englendinga og Hansakaupmanna, sem leiddist oft út í slagsmál og bardaga. Þýsku kaupmennirnir höfðu betur að lokum. Þeir gátu boðið ódýrari og fjölbreyttari vöru heldur en Englendingarnir. Á 16. öld var Hafnarfjörður orðinn aðalhöfn Hamborgarmanna á Íslandi.

Um miðja öldina reyndu Danakonungar enn að koma í veg fyrir verslun Þjóðverja á Íslandi og koma versluninni í hendur danskra kaupmanna. Árið 1602 gaf Kristján 4. Danakonungur út tilskipun um einokunarverslun og þar með varð úti um verslunarsamband milli Íslands og Þýskalands.

Á fyrri hluta einokunartímabilsins var Hafnarfjörður helsti verslunarstaður á Íslandi. Frá 1602-1774 var verslunin í höndum danskra kaupmanna og verslunarfélaga, en árið 1774 tók konungurinn við versluninni. Árið 1787 voru eignir konungsverslunarinnar seldar starfsmönnum hennar. Þá myndaðist vísir að samkeppni í verslunarrekstri þegar lausakaupmenn fóru að keppa við arftaka konungsverslunarinnar. Ekkert varð þó meira úr þessari samkeppni, þar sem dönsku kaupmennirnir höfðu yfirhöndina. Árið 1795 kærðu bændur dönsku kaupmennina fyrir of hátt verð á innfluttum vörum og kröfðust þess að verslun yrði gefin algerlega frjáls.

Árið 1794 keypti Bjarni Sívertsen verslunarhús konungsverslunarinnar. Hann gerðist brátt umsvifamikill kaupmaður og útgerðarmaður. Hann keypti gamlar bújarðir í landi Hafnarfjarðar og kom upp skipasmíðastöð. Bjarni varð einn af fyrstu Íslendingunum til að fá verslunarleyfi eftir að danska einokunarverslunin var lögð niður. Vegna umsvifa sinna í Hafnarfirði hefur hann oft verið nefndur faðir Hafnarfjarðar.

Frá árinu 1787 til 1908 voru flestir kaupmenn í Hafnarfirði danskir. Einn norskur kaupmaður var þar, Hans Wingaard Friis frá Álasundi í Noregi og hann búsettist í Hafnarfirði. Í upphafi tuttugustu aldar fór íslenskum kaupmönnum hins vegar að fjölga, en þeim dönsku fór fækkandi að sama skapi.

Fyrsta almenningsrafveitan á Íslandi var sett upp 12. desember 1904 í Hafnarfirði af Jóhannesi Reykdal, veitan liggur í gegnum Hamarskotslæk. Hann er líka einn mesti gufustaður landsins.

Kaupstaðarréttindi 
Upphaflega var Hafnarfjörður hluti af Álftaneshreppi. Hafnarfjörður hafði þá sérstöðu miðað við aðra staði í hreppnum að aðalatvinnuvegur þar var sjávarútvegur, en ekki landbúnaður. Vegna þessarar sérstöðu var vilji til þess að gera Hafnarfjörð að sérstöku sveitarfélagi og kom hugmyndin fyrst fram opinberlega árið 1876.

Árið 1878 var haldinn hreppsnefndarfundur í Álftaneshreppi, þar sem samþykkt var að skipta hreppnum í þrennt: Álftaneshrepp, Garðahrepp og Hafnarfjörð. Gengi það ekki var ákveðið að hreppnum yrði skipt í tvennt: Bessastaðahrepp og Garðahrepp. Seinni tillagan var samþykkt og varð Hafnarfjörður því hluti af Garðahreppi.

Aftur var reynt að fá kaupstaðarréttindi árið 1890. Á fundi hreppsnefndar Garðahrepps í júní það ár var kosin nefnd til að ræða um kaupstaðarréttindi Hafnarfjarðar. Nefndin hélt fund 27. febrúar 1891, þar sem kosið var um skiptingu hreppsins, en meirihluti fundarmanna var andvígur skiptingunni. Var málið því látið niður falla og lá það niðri næstu árin vegna erfiðra tíma í Hafnarfirði.

Næst var hreyft við málinu árið 1903. Í mars það ár komu nokkrir íbúar í Hafnarfirði því til leiðar að frumvarp var lagt fram á Alþingi til laga um kaupstaðarréttindi Hafnarfjarðar. Í frumvarpinu var m.a. gert ráð fyrir því að bæjarfógetinn í Hafnarfirði yrði jafnframt bæjarstjóri og laun hans yrðu greidd úr landssjóði. Frumvarpið var fellt í atkvæðagreiðslu á Alþingi. Það var lagt fram aftur á Alþingi árið 1905, en aftur fellt í atkvæðagreiðslu. Hins vegar afgreiddi Alþingi frumvörp sem gáfu kauptúnum meiri sjálfstjórn en áður, en þau gengu ekki nógu langt til að Hafnfirðingar yrðu ánægðir.

Enn var því komið til leiðar að frumvarp um kaupstaðarréttindi Hafnarfjarðar var lagt fyrir Alþingi, nú árið 1907. Meðal breytinga frá fyrra frumvarpinu var sú að nú var gert ráð fyrir því að bæjarstjóri fengi greidd laun úr bæjarsjóði en ekki landssjóði. Þetta frumvarp var samþykkt sem lög nr. 75, 22. nóvember 1907 og tóku lögin gildi 1. júní 1908.
Hafnarfjörður varð þar með fimmta bæjarfélagið á Íslandi sem fékk kaupstaðarréttindi.

Bæjarstjórn 

Í bæjarstjórn Hafnarfjarðar eru ellefu bæjarfulltrúar. Kosningar til bæjarstjórnar fóru síðast fram 26. maí 2018.

Bæjarstjóri og formaður bæjarráðs er Rósa Guðbjartsdóttir og forseti bæjarstjórnar er Kristinn Andersen.

Gaflarar 
Orðið Gaflari hefur verið notað um Hafnfirðinga um árabil. Upphaf orðsins má rekja til kreppuáranna milli heimsstyrjaldanna, þegar atvinnuleysi var mikið. Var orðið þá notað um sjómenn og verkamenn í Hafnarfirði sem biðu undir húsgöflum í von um að fá vinnu.
Skilgreining orðsins hefur verið nokkuð á reiki undanfarin ár. Í hugum margra eru Gaflarar aðeins þeir sem eru bæði fæddir og uppaldir í Hafnarfirði. (Samkvæmt þeirri skilgreiningu hefur alvöru Göflurum farið fækkandi á undanförnum áratugum, þar sem fæðingardeild hefur ekki verið starfrækt í Hafnarfirði síðan í júní 1976). Öðrum finnst nóg að menn búi í Hafnarfirði eða hafi einhverntíma búið þar til að geta talist Gaflarar.
Vorið 1993 hófst framleiðsla á Gaflarabrúðum í Hafnarfirði. Brúðan var hönnuð af Katrínu Þorvaldsdóttur og átti að tákna hinn eina sanna Gaflara. Nú eru brúðurnar ófáanlegar.

Vinabæir 
 Frederiksberg
 Tartu
 Hämeenlinna
 Ilulissat
 Akureyri
 Bærum
 Uppsala
 Cuxhaven
 Tvøroyri
 Baoding

Skólar 
Í Hafnarfirði eru reknir sautján leikskólar, átta grunnskólar, tveir framhaldsskólar og einn tónlistarskóli. Í miðstöð símenntunar fer auk þess fram starfsemi Námsflokka Hafnarfjarðar.

Leikskólar 
Arnarberg, Álfaberg, Álfasteinn, Bjarkavellir, Hamravellir, Hjalli, Hlíðarberg, Hlíðarendi, Hraunvallaskóli, Hvammur, Hörðuvellir, Norðurberg, Smáralundur/Kató, Stekkjarás, Tjarnarás, Vesturkot og Víðivellir.

Grunnskólar 
Áslandsskóli, Engidalsskóli, Hraunvallaskóli, Hvaleyrarskóli, Lækjarskóli, Setbergsskóli, Víðistaðaskóli, Öldutúnsskóli, og Skarðshlíðarskóli.

Framhaldsskólar 
Flensborgarskólinn í Hafnarfirði, Tækniskólinn

Tónlistarskóli 
Tónlistarskóli Hafnarfjarðar. (stofnaður í September, 1950)

Íþróttafélög 
Badmintonfélag Hafnarfjarðar, Fimleikafélagið Björk, Fimleikafélag Hafnarfjarðar, Golfklúbburinn Keilir, Siglingaklúbburinn Þytur, Knattspyrnufélagið Haukar, Skotíþróttafélag Hafnarfjarðar, Sundfélag Hafnarfjarðar og Fjörður Íþróttafélag fatlaðara.

Tilvísanir

Heimildir 
 Ásgeir Guðmundsson. Saga Hafnarfjarðar 1908-1983 - Fyrsta bindi. Skuggsjá - Bókabúð Olivers Steins SF, 1983.

Tenglar 
 Vefsíða Hafnarfjarðar
 Sakar bæjaryfirvöld í Hafnarfirði um leyndarhyggju
 Hafnarfjörður–útgerðarbær; Sigurður Pétursson, Ægir ágúst 1986, bls. 450–490.

 
Þéttbýlisstaðir Íslands
Þórunn Elfa Magnúsdóttir (f. 20. júlí 1910 – 26. febrúar 1995) var íslenskur rithöfundur. Hún gaf út á þriðja tug bóka á ævi sinni en fyrsta bók hennar, Dætur Reykjavíkur I, kom út árið 1933. Dætur Reykjavíkur II og III komu út á árunum 1934 og 1938 og eru þessar sögur jafnan taldar með fyrstu Reykjavíkursögunum. Skáldsaga hennar Líf annarra (1938) var endurútgefin af bókaútgáfunni Sæmundi árið 2016.

Ævi
Þórunn Elfa fæddist í Reykjavík en ólst upp í Klifshaga í Axarfirði í Norður-Þingeyjarsýslu. Hún stundaði nám í bókmenntum og tungumálum í Drammen og Osló og fékk auk þess styrk til háskólanáms í Uppsölum í Svíþjóð 1946-1947. Þórunn Elfa var í nefndum í Kvenréttindafélagi Íslands og fulltrúi Rithöfundasambands Íslands í Bandalagi íslenskra listamanna. Hún hlaut verðlaun í verðlaunasamkeppni Ríkisútvarpsins fyrir minningaþátt árið 1962 og verðlaun úr Rithöfundasjóði Ríkisútvarpsins árið 1973.

Þórunn giftist Jóni Þórðarsyni 25. október 1941, þau skildu árið 1966. Börn þeirra eru Einar Már Jónsson, sagnfræðingur og rithöfundur í París, Magnús Þór Jónsson (Megas) tónlistarmaður og Anna Margrét Jónsdóttir.

Verk 
 Dætur Reykjavíkur I-III (1933, 1934 og 1938)
 Að Sólbakka (1937)
 Líf annarra (1938)
 Draumur um Ljósaland I-II (1941 og 1943)
 Evudætur, átta sögur (1944)
 Lilli í sumarleyfi (1946)
 Snorrabraut 7 (1947)
 Í biðsal hjónabandsins (1949)
 Ljósaskipti, leikrit (1950)
 Dísa Mjöll (1953)
 Sambýlisfólk (1954)
 Sverðið, leikgerð eftir sögunni Dísu Mjöll (1954)
 Eldliljan (1957)
 Fossinn (1957)
 Litla stúlkan á snjólandinu (1957)
 Frostnótt í maí (1958)
 Anna Rós (1963)
 Í skugga valsins (1964)
 Miðnætursónatan (1966)
 Maríba Brenner, framhaldsleikrit (1967)
 Kóngur vill sigla (1968)
 Elfarniður, ljóð (1976)
 Frá Skólavörðustíg að Skógum í Axarfirði, endurminningar (1977)
 Vorið hlær (1979)
 Hver var frú Bergsson? sögur (1981)
 Á leikvelli lífsins (1985)

Tilvísanir

Íslenskir rithöfundar
Fólk fætt árið 1910
Fólk dáið árið 1995
Íslenskar konur
Gríska stafrófið (gríska Ελληνικό αλφάβητο) er stafróf sem hefur verið notað við ritun gríska tungumálsins frá því á 9. öld f.Kr. Það er elsta stafrófið sem ennþá er notað. Bókstafir hafa einnig verið notaðir til að tákna gríska tölustafi síðan á 2. öldin f. Kr. Í stafrófinu eru 24 bókstafir auk sjö eldri stafa sem duttu snemma úr notkun.

Tenglar 
 Little Greek 101: The Greek Alphabet Upplýsingar um gríska stafrófið, framburður hljóða, hvernig á að skrifa stafina.
 Greek and Coptic
 Greek Unicode Issues

Grískt stafróf
Stafróf
Kýrillískt stafróf er stafróf notað til að rita sex slavnesk mál: rússnesku, úkraínsku, hvítrússnesku, serbnesku, makedónsku og búlgörsku ásamt ýmsum tungumálum í fyrrum Sovétríkjunum.

Það er einnig notað af þeim þjóðum sem höfðu ekkert skrifmál fyrr en Sovétmenn færðu þær nær nútímanum og einnig af þjóðum sem notuðust við önnur leturkerfi en skiptu yfir í kýrillískt letur á Sovéttímanum. Margar þessara þjóða hafa tekið upp annað leturkerfi eftir hrun Sovétríkjanna, t.d. latneskt letur eða ritmálið sem þær notuðu áður.

Kýrillíska stafrófið byggist á því gríska og er kennt við gríska trúboðann Kyrillos.

Kýrillíska stafrófið 
Hér sést kýrillíska stafrófið eins og það kemur fram í rússnesku:

Tilvísanir

Stafróf
Höfuðborgarsvæðið er sá hluti Íslands sem samanstendur af Reykjavíkurborg og næsta nágrenni hennar. Algengasta afmörkun svæðisins er sú að það nái yfir Reykjavík og 7 nágrannasveitarfélög hennar. Svæðið nær frá botni Hvalfjarðar í norðri og suður fyrir Straumsvík sunnan Hafnarfjarðar, jarðfræðilega er það hluti Reykjanesskaga. Svæðið er afar þéttbýlt á íslenskan mælikvarða og óx mjög hratt á síðari hluta 20. aldar, nú búa þar um 64% Íslendinga; um 249.223 manns (apríl 2023). 

Sveitarfélögin á svæðinu eiga með sér víðtækt samstarf á ýmsum sviðum. Til dæmis í sorpmálum og almenningssamgöngum auk þess að þau reka sameiginlegt slökkvilið. Árið 2007 var svo stofnað sameiginlegt lögregluembætti fyrir allt svæðið.

Svæðinu er skipt niður í þrjú kjördæmi vegna alþingiskosninga: Reykjavík skiptist í norður og suðurkjördæmi en hin sveitarfélögin á svæðinu tilheyra Suðvesturkjördæmi (kraganum). Það land sem sveitarfélögin ná yfir var hluti af Gullbringu- og Kjósarsýslu. Til forna var þetta land hluti Kjalarnesþings.

Hvað dómsvald í héraði snertir þá tilheyra Reykjavík, Seltjarnarnes, Mosfellsbær og Kjósarhreppur umdæmi héraðsdóms Reykjavíkur en Garðabær, Hafnarfjörður og Kópavogur umdæmi héraðsdóms Reykjaness.

Sveitarfélög 
Sjö sveitarfélög eiga aðild að Samtökum sveitarfélaga á höfuðborgarsvæðinu:

Tilvísanir
Eggert Ólafsson (1. desember 1726 - 30. maí 1768) var skáld, rithöfundur og náttúrufræðingur úr Svefneyjum á Breiðafirði. Hann var einn boðbera upplýsingarinnar á Íslandi. Rannveig systir Eggerts var kona séra Björns Halldórssonar í Sauðlauksdal.

Fjölskylda 
Eggert var elsti sonur Ólafs Gunnlaugssonar og Ragnhildar Sigurðardóttur sem ráku bú í Svefneyjum í Breiðafirði. Systkini hans voru Magnús Ólafsson lögmaður sunnan og austan, Jón Ólafsson „lærði“ fornfræðingur í Kaupmannahöfn, Guðrún Ólafsdóttir, Rannveig Ólafsdóttir og Jón Ólafsson yngri stúdent í Kaupmannahöfn.

Eggert fékk seint embætti, en 1767 var hann skipaður varalögmaður sunnan og austan. Sama haust gekk hann að eiga Ingibjörgu Guðmundsdóttur, dóttur Guðmundar Sigurðssonar sýslumanns, sem var móðurbróðir hans. Þau drukknuðu bæði á Breiðafirði árið eftir.

Nám, störf og rit 
Eggert nam heimspeki við Hafnarháskóla, og lagði auk þess stund á fornfræði, málfræði, lögfræði, lögspeki, náttúruvísindi og búfræði.

Eggert ritaði um ýmis efni, sem ekki hefur allt verið gefið út. Hann er og talinn frumkvöðull að því að semja samræmdar réttritunarreglur, en þær reglur eru fremur ólíkar þeim sem við fylgjum í dag. Einnig er hann talinn vera mesti málverndarsinni 18. aldar auk þess að vera þjóðræktarmaður. 

Eggert fór í rannsóknarferðir um Ísland með Bjarna Pálssyni á árunum 1752-1757, á vegum Konunglega danska vísindafélagsins. Í þessum ferðum könnuðu þeir náttúru landsins en einnig almennt ástand þess og gerðu tillögur til úrbóta. Á veturna sat hann í Viðey hjá Skúla Magnússyni landfógeta - líkt og Árni Magnússon hafði hálfri öld áður setið í Skálholti milli ferða sinna um landið. Bjarni var skipaður fyrsti landlæknir Íslands 1760 en Eggert sá um að fullvinna ferðabók þeirra félaga á dönsku í Kaupmannahöfn frá 1760 til 1766 með styrk úr Árnasjóði. Bókin kom út árið 1772. Tveimur árum síðar kom bókin út á þýsku, á frönsku árið 1802 og hlutar hennar á ensku 1805. Á íslensku kom hún út árið 1942.

Samtíðarmenn Eggerts gáfu út nokkuð af verkum hans eftir dauða hans. Björn mágur hans og Magnús bróðir hans gáfu þannig út garðyrkjubókina Stutt ágrip úr lachanologia eða maturtabók 1774 og þekktasta kvæði hans, Búnaðarbálkur, kom út í Hrappsey árið 1783. Heildarútgáfa af kvæðum Eggerts kom fyrst út árið 1953.

Töluvert af ritverkum Eggerts er varðveitt í handritum. Á handritasafni Landsbókasafns er til matreiðslubókin Pipar í öllum mat (Lbs 857 8vo), samin á 6. áratug 18. aldar og því líklega elsta matreiðslubók sem samin hefur verið á íslensku. Þar er einnig varðveitt Uppkast til forsagna um brúðkaupssiðu hér á landi frá 1760 (Lbs 551 4to). Á handritasafni National Library of Scotland í Edinborg er varðveitt eiginhandarrit Eggerts að Drykkjabók Íslendinga, ársett 1761, sem áður var í handritasafni Finns Magnússonar í Kaupmannahöfn (Adv.MS.21.3.15). Hugsanlega hefur Eggert samið þá bók samhliða vinnu við Ferðabókina í Kaupmannahöfn.

Dauði 
Eggert drukknaði á Breiðafirði árið 1768, ásamt konu sinni Ingibjörgu Guðmundsdóttur. Voru þau á leið heim úr vetursetu í Sauðlauksdal. Þegar Eggert Ólafsson fór seinast frá Sauðlauksdal, 29. maí 1768, söng séra Björn Halldórsson hann úr hlaði að fornum sið, með kveðjuávarpi sem hann hafði ort: 

Far nú, minn vin, sem ásatt er
auðnu og manndyggðabraut,
far nú, þótt sárt þín söknum vér,
sviftur frá allri þraut.
Far í guðs skjóli, því að þér
þann kjósum förunaut. 
Farðu blessaður, þegar þver
þitt líf, í drottins skaut. 
Um drukknun Eggerts orti Matthías Jochumsson erfiljóðið Eggert Ólafsson.

Útgefin rit frá 18. öld 
 1749: Enarrationes historicæ de natura Islandiæ formatæ et transformatæ per eruptiones ignis (Bækur.is)
 1749: Islandia expergefacta (Bækur.is)
 1751: Disquisitio antiquario-physica præmittenda enarrationum islandicarum (Bækur.is)
 1766: Friðriksdrápa (Bækur.is)
 1772: Reise igiennem Island (Bækur.is).
 1774: Stutt ágrip úr lachanologia eða maturtabók (Bækur.is)
 1780: Index geographiæ veterum Islandorum (Bækur.is)
 1783: Búnaðarbálkur (Bækur.is)

Heimildir 
Silja Aðalsteinsdóttir, 1993, Bók af bók, Mál og menning Reykjavík, prentun frá 2003.

Tenglar 

 Handrit með verkum Eggerts Ólafssonar
 Bækur eftir Eggert Ólafsson
 Eggert Ólafsson; grein í Ísafold 1879

Íslensk skáld
Íslenskir rithöfundar
Íslenskir náttúrufræðingar
Íslendingar sem látist hafa af slysförum
Íslendingar sem gengið hafa í Kaupmannahafnarháskóla
Í Svíþjóð er löng hefð fyrir þjóðlagatónlist eins og polka, skottís, vals, polska og mazurka. Sænska þjóðlagatónlistin er mest spiluð á harmonikku, klarinett, fiðlu og/eða nikkelhörpu. Á sjöunda áratugnum (1960-1970)  fóru ungir sænskir tónlistarmenn að sækja í þjóðlagatónlistina. Þeir vildu lífga við hefð sem var að deyja út. Ungu Svíarnir spiluðu tónlistina m.a. í almenningsútvarpi og -sjónvarpi. Þeir lögðu áherslu á polska, leikinn aðeins af hljóðfærum, en u.þ.b. 30 árum síðar, á árunum um 1990-1995, fór söngur að vera áberandi í tónlistinni. Þessi bylting sem átti sér stað um og eftir 1960 er kölluð „Afturhvarfið“.

Sænsk tónlist varð líka fyrir áhrifum af nútímalegri tónlistarstefnum, þar á meðal popp tónlistar. Í lok níunda áratugarins og byrjun þess tíunda á 20. öldinni, fengu Gautaborg og Stokkhólmur mikilvægt hlutverk í þungarokksheiminum. Á þessum tíma urðu skandinavískar þungarokkshljómsveitir, eins og Opeth, mjög vinsælar meðal þeirra sem hlustuðu á þungarokk. Gautaborg og Stokkhólmur voru aðalmiðstöðvar hljómsveitanna.

Sænskar popphljómsveitir eins og ABBA, Roxette, Ace of Base og The Cardigans eru meðal þeirra sem hlotið hafa heimsfrægð. Pönk rokkhljómsveitin The Hives, svo enn nýlegra dæmi sé tekið, er einnig orðin heimsfræg.

Þjóðlagatónlist 
Ballöður og kulning hafa yfirhöndina í sænskri þjóðlagatónlist. Kulning var upprunalega notað af kúahirðum til að smala saman kúahjörðinni, og er samkvæmt hefðinni sungið af konum, þeirra á meðal er söngsnillingurinn Lena Willemark. Textar ballaðanna eiga uppruna sinn að rekja til „Skillingtryck“ sem var sænskt alþýðlegt smárit 19. aldar með vísum, sögum og þess háttar. Nútímalegar hljómsveitir Folk och Rackare, Hedningarna og Garmarna eru búnar að bæta þjóðlagatónlist í lagalistana sína.

Þjóðlagahljóðfæri 
Fiðlan er sennilega það hljóðfæri sem mest hefur sett svip á sænska þjóðlagahefð. Orðið „spelman“ í sænsku sem þýðir bókstaflega hljóðfæraleikari, hefur hlotið merkinguna fiðlari, eða fiðluleikari, vegna þess hversu vinsæl fiðlan er í sænskri þjóðlagahefð. Fiðlan var komin til Svíþjóðar á 17. öld og varð fljótt almenn, þar til á 19. öld, þegar afturhaldssamir trúarleiðtogar í landinu sögðu að flestar gerðir af tónlist væru syndsamlegar og óguðlegar. Þrátt fyrir kúgunina, urðu þónokkrir fiðluleikarar rómaðir fyrir snilli sína, þar á meðal Lapp-Nils frá Offerdal, Jämtland, Pekkos Per frá Bingsjö og Lejsme-Per Larsson frá Malung. Enginn þessara tónlistarmanna var þó nokkurn tímann hljóðritaður. Hjort Anders Olsson var fyrsti meiri háttar fiðluleikarinn í Svíþjóð sem var hljóðritaður.

Nikkelharpan er hljóðfæri sem líkist fiðlu, en hefur svokallaða snertla, ekki ósvipaða píanólyklum, en spilað er á hljóðfærið með fiðluboga. Uppruni nikkelhörpunnar er óþekktur, en ýmist er talað um að hljóðfærið komi frá Svíþjóð eða að upprunann megi rekja til Þýskalands. Vitað er að harpan var til í Svíþjóð árið 1350, en það ár var skorin út mynd af henni í kirkjuhlið í Gautlandi. Á 15. og 16. öldinni var nikkelharpan orðin almenn í Svíþjóð og Danmörku. Notkun á nikkelhörpu fór minnkandi frá þeim tíma allt fram til 1960, þegar ungu Svíarnir tóku þjóðlagatónlistina ástfóstri, endurlífgarar sænsku þjóðlagahefðarinnar. Hljóðfærið sem á var spilað á 15. og 16. öld er ekki það sama og algengast er í dag. Upprunalega hljóðfærið er samt til í dag, auk margra útfærslna á því, en þessi algengasta, kölluð „nútíma krómatísk nikkelharpa“ varð til fyrir tilstilli tveggja manna. Auguste Brohlin og Eric Sahlström gerðu báðir endurbætur á hljóðfærinu. Brohlin endurbætti upprunalega hljóðfærið upp úr 1925, en Sahlström endurbætti svo nikkelhörpu Brohlins enn frekar um 1980. Þó Brohlin hafi gert endurbæturnar um 1925, fór notkun nikkelhörpunnar samt minnkandi, en það var Sahlström sem gerði það að verkum að þessi gerð er sú sem algengust er í dag. Sahlström kenndi nefnilega öðrum nikkelhörpuleikurum að smíða hljóðfærið, og þeir kenndu öðrum og svo koll af kolli, þannig að í dag eru til u.þ.b. 25.000 nikkelhörpur í Svíþjóð einni og talið er að um 8.000 Svíar spili á hljóðfærið.

Sænska sekkjarpípan var stór hluti af þjóðlagahefðinni. Sekkjarpípuleikarar komu kunnáttunni á hljóðfærið til arftakanna munnlega. Engar nótur voru til og ekki var kennt á hljóðfærið. Seinasti upprunalegi sekkjapípuleikarinn var Gudmunds Nils Larsson, en hann dó árið 1949. Með honum dó hefðin, en á sjöunda áratugnum með Afturhvarfinu var hljóðfærinu gefið líf á ný.

Harmonikkur og munnhörpur voru meginþáttur sænskrar þjóðlagatónlistar í upphafi 20. aldarinnar. Frægasti harmonikkuleikari Svíþjóðar er án efa Kalle Jularbo sem var frægur snemma á 20. öldinni. Svo, á tímum afturhvarfsins, voru harmonikkur og munnhörpur ekki vel séðar meðal afturhvarfssinna, eða ekki fyrr en undir lok áttunda áratugarins.

Afturhvarfið 
Á sjöunda áratugnum fengu sænskir jazz tónlistarmenn eins og Jan Johansson innblástur og áhrif frá þjóðlagatónlistinni. Þetta varð til þess að í byrjun áttunda áratugarins var röð tónlistarhátiða haldin í Stokkhólmi.

Heimildir 
 http://www.nyckelharpa.org/info/history.html
 http://sv.wikipedia.org/wiki/Nyckelharpa
 http://en.wikipedia.org/wiki/Music_of_Sweden
 http://www.norbeck.nu/swedtrad/index.html
 Eurpean Nyckelharpa Training
 International Days of the Nyckelharpa
Roxette var sænskur poppdúett, sem samanstóð af Per Gessle og Marie Fredriksson. Eins og margir aðrir sænskir popparar sungu þau á ensku.

Roxette átti nokkur lög sem komust ofarlega á vinsældalista, þar má til dæmis nefna: „It Must Have Been Love“, sem var spilað í kvikmyndinni Pretty Woman, „The Look“, „Joyride“ og „Spending my time“. 

Fredriksson lést árið 2019.

Breiðskífur 

Pearls of Passion (1986)
Look Sharp! (1988)
Joyride (1991)
Tourism (1992)
Crash! Boom! Bang! (1994)
Have a Nice Day (1999)
Room Service (2001)
Charm School (2011)
Travelling (2012)
Good Karma (2016)

Tilvísanir

Tenglar 

 Vefsíða Roxette
 Aðdáendaklúbbur Roxette
 Run to Roxette 
 R2R Forum 
 The Daily Roxette
 Roxette Lyrics 

Sænskar hljómsveitir
Stofnað 1986
Alþingi er löggjafarþing Íslands sem upphaflega var stofnað árið 930 á Þingvöllum þar sem það kom saman árlega fram til ársins 1799. Alþingi var endurreist í núverandi mynd í Reykjavík árið 1844. Á þinginu sitja 63 fulltrúar þjóðarinnar, alþingismenn, sem eru kjörnir af henni í beinni og leynilegri kosningu. Alþingi er æðsti handhafi löggjafarvalds á Íslandi og samkvæmt þingræðisreglunni bera ráðherrar ábyrgð gagnvart Alþingi og ríkisstjórnin verður að njóta stuðnings meirihluta þingheims.

Alþingi kemur saman árlega á öðrum þriðjudegi septembermánaðar og stendur til annars þriðjudags septembermánaðar árið eftir ef kjörtímabilinu lýkur ekki í millitíðinni eða þing er rofið, kjörtímabilið er fjögur ár. Kosningarétt til Alþingis hafa allir íslenskir ríkisborgarar sem hafa náð 18 ára aldri. Allir þeir sem hafa kosningarétt til þingsins og óflekkað mannorð eru kjörgengir til Alþingis. Þingið starfar í einni deild ólíkt löggjafarþingum margra annarra ríkja.

Reglulegur samkomustaður þingsins er í Reykjavík þar sem það hefur aðstöðu í Alþingishúsinu við Austurvöll og fleiri nálægum byggingum. Við sérstakar aðstæður getur forseti Íslands skipað fyrir um að Alþingi komi saman annars staðar á landinu, sem gerist þó sjaldan og er yfirleitt vegna stórafmæla eða annarra hátíða.

Saga

Þjóðveldisöld 

Alþingi er elsta starfandi þingum heims og er víða þekkt fyrir það. Það var fullstofnað á Þingvöllum árið 930, um hálfri öld eftir að landnám Íslands hófst. Samkvæmt Íslendingabók var Alþingi upprunalega staðsett í Bláskógum en eigandi landsins, Þórir kroppinskeggi, hafði gerst sekur um morð og landið varð almenningseign. Undirbúningur að stofnun þingsins var talinn hafa verið á árunum 920 til 930 en m.a. var maður að nafni Úlfljótur sendur til Noregs til að nema lög en fyrstu lögin eru einmitt nefnd Úlfljótslög eftir honum. Lögin í Hörðalandi í Noregi voru höfð sem fyrirmynd íslenskra laga. Talið er að Alþingi hafi verið valinn staður á Þingvelli vegna þess að það var tiltölulega miðsvæðis og því aðgengilegt flestum. Einnig er talið að ættingjar Ingólfs Arnarssonar, sem áður höfðu stofnað Kjalarnesþing, hafi nokkru ráðið um staðsetningu þingsins.

Undir erlendum yfirráðum 
Alþingi starfaði sem löggjafarsamkoma og æðsti dómstóll landsins þar til á árunum 1262-64 þegar Íslendingar samþykktu Gamla sáttmála og gengu Noregskonungi á hönd. Þá voru nýjar lögbækur lögteknar, Járnsíða árið 1271 og síðan Jónsbók árið 1281. Við það breyttist hlutverk Alþingis mikið. Löggjafarvald var í höndum konungs og Alþingis sameiginlega, einkum konungs. Dómstörfin urðu aðalverkefni þingsins. Árið 1662 afsöluðu Íslendingar sér svo sjálfstjórn í hendur konungi með Kópavogssamningi. Þinghaldi lauk á Þingvöllum árið 1798, en Lögrétta kom þó saman í Hólavallaskóla í Reykjavík árið 1799 og 1800. Alþingi var lagt af þann 6. júní 1800 en þá fóru nær eingöngu dómstörf þar fram. Hafði það þá starfað samellt í 870 ár.

Endurreisn Alþingis 
Danakonungur gaf út tilskipun um endurreisn Alþingis, þann 8. mars 1843 eftir mikla baráttu sjálfsstæðihreyfingarinnar íslensku, Baldvin Einarsson fór þar fremstur í flokki. Fyrstu kosningarnar fóru fram ári síðar og þing kom í fyrsta skipti saman á endurreistu Alþingi þann 1. júlí 1845. Fyrir um ca 170 árum. 

Endurreist Alþingi starfaði fyrst um sinn í Latínuskólanum (nú Menntaskólinn í Reykjavík). Árið 1881 flutti Alþingi svo í sitt núverandi húsnæði í Alþingishúsinu við Austurvöll.

Fyrst um sinn var það þó eingöngu ráðgjafarþing, konungi til ráðuneytis um löggjafarmálefni Íslendinga. Árið 1871 voru Stöðulögin sett, þeim fylgdi ný stjórnarskrá, í tilefni af þúsund ára afmæli byggðar á Íslandi, þremur árum seinna. Alþingi fékk takmarkað löggjafarvald, en konungur hafði synjunarvald og beitti því nokkrum sinnum. Yfir Íslandi var skipaður landshöfðingi sem var fulltrúi konungs á Alþingi. Íslendingar fengu svo heimastjórn árið 1904 og þá var þingræði innleitt sem þýddi að Íslendingar fengu Íslandsráðherra, með aðstöðu á Íslandi, sem var ábyrgur gagnvart Alþingi. Ísland varð fullvalda ríki árið 1918 þegar Sambandslögin voru sett.

Sambandið við Danakonung rofnaði árið 1940 í seinni heimsstyrjöldinni, þegar Ísland var hernumið af Bretum, og þann 15. maí 1941 samþykkti Alþingi kosningu ríkisstjóra. Í það embætti var Sveinn Björnsson kosinn. Sambandslögin voru einróma felld úr gildi 25. febrúar 1944 á Alþingi en þjóðaratkvæðagreiðsla var haldin um málið 20.-23. maí. Sambandslögin voru síðan formlega felld úr gildi 16. júní sama ár og síðan var lýst yfir sjálfstæði Íslands þann 17. júní 1944.

Þróun kosningaréttar 
Í fyrstu kosningunum til endurreists Alþingis, árið 1844, höfðu kosningarétt karlmenn 25 ára og eldri að uppfylltum ákveðnum skilyrðum um eignir. Það voru um 5% landsmanna. Árið 1903 voru ákvæði rýmkuð um kosningarétt efnaminni manna. Kosningar til Alþingis voru leynilegar frá 1908, en fram að því höfðu þær verið opinberar. Árið 1915 fengu hluti kvenna kosningarétt og skilyrðin um eignir voru felld niður. Eignalausir verkamenn og vinnumenn til sveita, konur og karlar, fengu samt ekki kosningarétt fyrr en þau höfðu náð 40 ára aldri. Aldursmörkin færðust svo niður um eitt ár á hverju ári. Allir fengu réttinn 25 ára árið 1920. Árið 1934 var kosningaréttur lækkaður í 21 ár, aftur í 20 ár árið 1968, og að lokum í 18 ár árið 1984.

Kjördæmaskipan og deildaskipting 

Árið 1874 var þingi skipt í tvær deildir, efri og neðri deild. Þingmenn voru þá 36 og í efri deild sat þriðjungur þingmanna, eða 12 þingmenn. Sex þeirra voru þjóðkjörnir en sex konungkjörnir. Allir þingmenn í neðri deild voru þjóðkjörnir. Sameiginlegir fundir þingmanna beggja deilda nefndust sameinað Alþingi.

Árið 1903 var þingmönnum fjölgað um fjóra og voru þá 40. Við stjórnarskrárbreytingarnar 1915 var konungskjör þingmanna fellt niður og tekið upp landskjör þar sem allt landið var eitt kjördæmi. Landskjörnir þingmenn voru sex, þeir voru kosnir til 12 ára og sátu í efri deild. Árið 1920 var þingmönnum fjölgað í 42 og þá var ákveðið að Alþingi kæmi saman árlega. Árið 1934 var þingmönnum aftur fjölgað, nú um 7 eða í 49. Þá var landskjör einnig fellt niður það ár. 1942 var þeim svo fjölgað í 52. Þá var landið 28 kjördæmi, 21 einmenningskjördæmi, sex tvímenningskjördæmi og Reykjavík sem fékk átta þingmenn. Auk þess voru 11 uppbótarþingmenn. Árið 1959 var landinu skipt upp í átta kjördæmi með hlutfallskosningu auk 11 uppbótarþingsæta. Þingmönnum var aftur fjölgað, nú í 60. Árið 1984 var þingmönnum fjölgað í 63 og árið 1991 voru deildirnar tvær, efri og neðri deild, sameinaðar. Kjördæmaskipan var svo breytt árið 1999 með stjórnarskrárbreytingu og kjördæmunum fækkað í sex.

Völd þingsins 
Völd Alþingis eiga sér stoð í fyrstu og annari grein stjórnarskrár lýðveldisins Íslands. Í fyrstu greininni segir: „Ísland er lýðveldi með þingbundinni stjórn“ og þeirri annarri er mælt fyrir um þrískiptingu ríkisvaldsins. Almennt er talið að með orðalaginu þingbundin stjórn sé átt við að á Íslandi sé þingræði eða í það minnsta „að ráðherrar skuli vera háðir Alþingi með ein­hverjum hætti, t.d. með því að standa þinginu reikningsskil gjörða sinna.“ Mælt er nánar fyrir um ráðherraábyrgð í 14. gr. stjórnarskrárinnar þar sem segir að Alþingi geti kært ráðherra fyrir embættisrekstur þeirra og dæmi landsdómur þau mál.

Þrískipting ríkisvaldsins felur það í sér að löggjafarvaldið setur lög sem framkvæmdarvaldið framkvæmir og dómsvaldið sker úr um þegar ágreiningur kemur upp. Löggjafarvaldið getur ekki leyst úr dómsmálum né heldur getur það tekið einstaka stjórnvaldsákvarðanir sem er að öllu jöfnu viðfangsefni framkvæmdarvaldsins og nefnist opinber stjórnsýsla. Að því sögðu er það þó ljóst af þingræðisreglunni og fjárstjórnarvaldi þingsins að ekki er jafnræði milli þessara handhafa ríkisvaldsins heldur er Alþingi ótvírætt valdamesta stofnunin.

Mikilvægi fjárstjórnunarvaldsins sést í 42. gr. stjórnarskrárinnar sem segir að fyrir hvert reglulega samankomið Alþingi beri að leggja fram frumvarp til fjárlaga fyrir það fjárhagsár. Þetta er eitt viðamesta verkefni Alþingis ár hvert enda eru rekstrartekjur hinna ýmsu opinberra stofnana og styrkupphæðir til einkaaðila ákveðin þar.

Alþingi er ekki með ótakmarkað löggjafarvald heldur þarf forseti Íslands að staðfesta lögin með undirskrift sinni. Samkvæmt 19. og 26. gr. stjórnarskrárinnar þarf undirskrift forseta Íslands til þess að veita frumvarpi lagagildi ellegar er þeim vísað til þjóðaratkvæðagreiðslu. Þessi völd forseta Íslands voru lengi vel talin óformleg, þeim var ekki beitt fyrr en Ólafur Ragnar Grímsson synjaði fjölmiðlafrumvarpinu staðfestingar árið 2004. Ekki kom til þjóðaratkvæðagreiðslu þá þar sem frumvarpið var dregið til baka af ríkisstjórninni. Í byrjun árs 2010 synjaði Ólafur Ragnar Icesave-frumvarpinu staðfestingar og fór fram þjóðaratkvæðagreiðsla um það í mars það ár þar sem lögin voru felld. Í febrúar 2011 synjaði Ólafur nýju frumvarpi sem einnig er kennt við Icesave staðfestingar og var það einnig fellt í þjóðaratkvæðagreiðslu sem haldin var í apríl það ár.

Þá getur forseti Íslands rofið þing samkvæmt 24. gr. stjórnarskrárinnar. Slíkt hefur aldrei gerst á lýðveldistímanum en Alþingi var rofið árið 1931 fyrir tilstuðlan Kristjáns 10. Danakonungs.

Um fundarstjórn, embætti Alþingis og feril lagasetningar er mælt fyrir um í þingskaparlögum. Sumarið 2011 var þingskaparlögum nokkuð breytt, meðal annars var fjölda fastanefnda Alþingis breytt.

Lagasetning 
Lagasetning á Alþingi fylgir föstu ferli sem mælt er fyrir um í stjórnarskránni og þingskaparlögum. 38. gr. stjórnarskrárinnar mælir fyrir um að aðeins þingmenn og ráðherrar megi leggja fram lagafrumvörp eða þingsályktunartillögur. 44. gr. stjórnarskrárinnar mælir fyrir um að ekkert lagafrumvarp megi samþykkja nema að undangengnum þremur umræðum á Alþingi. Þá segir í 53. gr. stjórnarskrárinnar að Alþingi geti ekki samþykkt mál nema meira en helmingur þingmanna séu viðstaddir atkvæðagreiðslu og 67. gr. þingskaparlaga mælir fyrir um að afl atkvæða ráði úrslitum um mál og málsatriði nema annað sé skýrt tekið fram í stjórnarskránni eða þingskaparlögum.

Sem fyrr segir skiptist umfjöllun Alþingis í þrjá umræður. Þriðji kafli þingskaparlaga fjallar nánar um lagasetningu á Alþingi. Þar er mælt fyrir um að að fyrstu umræðu lokinni vísi forseti Alþingis frumvarpinu til fastanefndar Alþingis að hans vali. Þingmenn geta krafist atkvæðagreiðslu á þeim tímapunkti um það hvort ljúka beri fyrstu umræðu eða hvort vísa eigi frumvarpinu til annarar fastanefndar en þeirrar sem forseti Alþingis leggur til.

Önnur umræða fer fram í fyrsta lagi nóttu eftir að fyrstu umræðu er lokið eða útbýtingu nefndarálits. Þá eru einstaka greinar frumvarpsins ræddar og breytingartillögur ef einhverjar hafa fram komið. Þá eru greidd atkvæði um einstakar greinar frumvarpsins og einstök atriði sem þingmenn æskja eftir að kosið sé um.

Þá gengur frumvarpið til þriðju umræðu en þingmenn geta óskað eftir atkvæðagreiðslu áður því til staðfestingar. Hafi frumvarpið breyst við aðra umræðu getur þingmaður eða ráðherra óskað eftir því að nefnd taki það til umfjöllunar á ný. Þriðja og síðasta umræðan fer fram í fyrsta lagi nóttu eftir aðra umræðu. Þá eru ræddar greinar frumvarpsins og breytingartillögur við frumvarpið og einnig frumvarpið í heild. Loks eru greidd atkvæði um breytingartillögurnar ef einhverjar eru og svo frumvarpið í heild.

Embætti þingsins 
Æðsta embætti þingsins er forseti Alþingis. Núverandi forseti er Steingrímur J. Sigfússon, alþingismaður Vinstri grænna. Eins og segir í kynningarbæklingi Alþingis „stjórnar [forseti] þinghaldinu, ákveður dagskrá þingfunda og hefur frumkvæði að því að semja starfsáætlun Alþingis og áætlun um fundarhöld. Forseti hefur enn fremur umsjón með starfi þingnefnda og alþjóðanefnda og fyrirspurnir til ráðherra eru háðar leyfi hans. Forseti sker úr ágreiningi um túlkun þingskapa og umræður utan dagskrár eru bundnar samþykki hans.“ Samkvæmt stjórnarskránni er forseti Alþingis einn þriggja handhafa forsetavalds.

Forsetar Alþingis eru kosnir af þinginu strax eftir þingsetningu og stýrir aldursforseti þingsins, sá þingmaður með lengstu setu á þingi fundum þangað til að forseti Alþingis hefur verið kosinn. Þingmenn eru tilnefndir til embættisins og eru þeir í framboði sem ekki hreyfa við því mótmælum. Sá þingmaður er kosinn sem hlýtur yfir helming atkvæða eða hreinan meirihluta.

Stofnanir Alþingis 
Tvær sjálfstæðar stofnanir starfa á vegum Alþingis. Það eru umboðsmaður Alþingis og Ríkisendurskoðun. Hlutverk umboðsmanns Alþingis er að hafa eftirlit með opinberri stjórnsýslu af hálfu Alþingis. Hlutverk Ríkisendurskoðunar er fyrst og fremst að endurskoða ríkisreikninginn og reikninga opinberra stofnana. Hvorki umboðsmaður Alþingis né Ríkisendurskoðun lúta beinu boðvaldi Alþingis heldur geta tekið fyrir mál að eigin frumkvæði. Alþingi getur þó krafist skýrslna af hendi Ríkisendurskoðunar um tiltekin mál.

Samsetning þingsins 
Eins og fram hefur komið er þingræði á Íslandi. Ísland skilur sig hins vegar frá hinum Norðurlöndunum að því leyti að á Íslandi er sterk hefð fyrir öflugum meirihlutastjórnum. Frá lýðveldisstofnun árið 1944 hafa 15 vantrauststillögur verið lagðar fram af stjórnarandstöðu. Allar hafa þær verið felldar af meirihluta ríkisstjórnarinnar. Þessi hefð er svo sterk á Íslandi að rætt hefur verið um samþættingu löggjafarvalds og framkvæmdavalds af þeim sökum. Í stefnuræðu við þingsetningu árið 1997 komst Davíð Oddsson, þá forsætisráðherra svo að orði:

Tengt efni 
Listi yfir alþingiskosningar
Alþingisbækur Íslands

Tilvitnanir 
<div class="references-small">

Punktar

Tenglar 
Vefsíða Alþingis
Kynning og saga  (kynningarbæklingur)
Ungmennavefur Alþingis, kynning, saga og kennsluefni ætluð ungmennum
 Lög um þingsköp Alþingis 1991 nr. 55 31. maí
 Myndir af Alþingishúsinu í Reykjavík

Tímarita- og blaðagreinar 
 Alþingi í ljósi samþættingar löggjafarvalds og framkvæmdavalds, grein eftir Þorstein Magnússon forstöðumann á skrifstofu Alþingis í vefritinu Stjórnmál og stjórnsýsla
 Nótt hinna þinglausu ára - 1800-1845; grein í Lesbók Morgunblaðsins 1945
 Upptökubönd ná frá Reykjavík til Egilsstaða; grein í Morgunblaðinu 1987

 
Íslenskar ríkisstofnanir
Þing eftir löndum
Í stærðfræði er hugtakið flatarmál notað yfir tölugildi tvívíðs afmarkaðs svæðis.

Taka má ferhyrning sem dæmi:
Líta má á beina línu milli tveggja punkta sem einvíðan vigur. Hann hefur aðeins lengd, sé vigurinn ekki skoðaður með tilliti til tví- eða þrívíðs umhverfis. Sé annar vigur leiddur inn í dæmið, sem er einnig einvíður, en situr hornrétt á við hinn fyrrnefnda vigur, þá afmarka vigrarnir tveir tvívíðan flöt, sem finna má flatarmálið á með því að margfalda lengdir vigranna saman.

Að jafnaði er flatarmál gefið upp dags daglega með mælieiningum, gjarnan úr SI kerfinu. Til dæmis er flatarmál landa gefið upp í ferkílómetrum (km²), flatarmál akurlendis í hektörum (eða hektómetrum), (hm²), og flatarmál húsnæðis í fermetrum (m²). Veldisvísinn hjá mælieiningunni má nota til þess að sjá hversu margar svigrúmsvíddir umrætt rúm hefur. T.d. myndu rúmkílómetrar - km³ vera með þrjár svigrúmsvíddir, og lýsir 1km³ þá þrívíðu rúmi.

Formúlur

Tengt efni 
 Þrívítt rúm
 Lína
 Vigur
 Hallatala
 Yfirborðsflatarmál

Stærðfræði
Taugakerfið er kerfið sem er samansett úr taugum og sérstökum frumum sem eru þekktar sem taugafrumur en þær mynda flókin net sem senda merki eða boð á milli mismunandi líkamsparta. Það eru um 86 milljarða taugafrumna í fullvaxta heila (Matthews, 2020). Uppbygging taugafrumna er örlítið flókin en hver fruma er gerð úr frumubol og grönnum taugaþráðum. Frumurnar geta síðan flutt veik boð en þau kallast taugaboð. Þessi boð berast til frumubolsins með taugaþráðum sem eru kallaðir griplur og eru þetta stuttir þræðir. Síðan berast boðin áfram til annarra taugafrumna eftir löngum þráðum sem kallast sími. Síminn greinist svo í endann og kallast það símaendar og geta þeir verið margir. Símar geta verið allt frá meira en einum metra að lengd niður í fáeina millimetra. Boðin berast hraðar eftir taugasímum sem hafa um sig hlífðarlag úr fitu en þau boð geta farið meira en 100 metra á sekúndu. Símaendar geta svo tengst himnu annarra frumu en það kallast taugamót. Hver taugafruma getur haft þúsundir tengipunkta við aðrar frumur (Fabricius, 2011).

Uppbygging taugakerfisins

Taugakerfið er sett saman úr tveimur hlutum, miðtaugakerfinu en þar undir falla mænan og heilinn, og úttaugakerfið en það skiptist í viljastýrða kerfið en það er kerfið sem við getum stjórnað með eigin vilja og sjálfvirka taugakerfið sem er ekki undir viljastjórn (Fabricius, 2011)( (Zimmermann, 2018).

Miðtaugakerfið
Taugarnar sem liggja út frá heilanum flytja boð til líffæra líkamans til að mynda hreyfiboð sem gera okkur kleift að hreyfa okkur. Einnig eru taugar sem flytja boð til heilans en það eru boð til dæmis frá augunum, sem heilinn túlkar svo og býr til sjónhrif en það eru myndirnar sem við sjáum (Fabricius, 2011).

Úttaugakerfið
Viljastýrða taugakerfið stjórnar beinagrindavöðvum og sjálfvirka taugakerfið stjórnar svo hjartavöðvum, sléttum vöðvum og kirtlum. Sjálfvirka taugakerfið skiptist svo enn meira niður í drifkerfið og sefkerfið (Þuríður Þorbjarnardóttir, 2006).

Taugaviðbrögð og taugafrumur
Mænan sem er partur af miðtaugakerfinu er um það bil 45 cm langur strengur og liggur inni í holrúmi í hryggjarliðunum. Mænan er tengibraut fyrir taugaboð til og frá heilanum en hún er líka hraðtenging taugabrauta í taugaviðbröðgum sem kallast mænuviðbrögð.

Þegar skyntaugarnar sem koma inn í mænuna tengjast beint við hreyfitaugar til vöðvanna, þá fara boðin stystu leiðina til vöðvans og sleppa því að fara til heilans fyrst, þetta kallast mænuviðbrögð. Ein tegund af mænuviðbröðgum er sársaukaviðbragð en það er meðfætt. Ef að þú rekur hendina í eitthvað rykkir þú henni tilbaka án þess að hugsa um það. Skýringin á þessu er að skynfæri í hendinni senda boð til mænunnar eftir skyntaugafrumunum. Í mænunni vekja þau svo boð í hreyfitaugafrumum sem flytja svo boðið til vöðva í hendinni sem kippir henni frá því sem að olli henni sársauka. Þessi viðbrögð taka einungis fá sekúndubrot. Síðan, um leið og að taugaboðið hefur borist til handarinnar berst taugaboð til heilans um að þú hafir meitt þig í hendinni en þá ertu nú þegar búin að færa hana frá (Fabricius, 2011). Einnig eru til lærð viðbrögð en það er eins og það að hjóla. Þegar þú hjólar eða hleypur þá ertu ekki að hugsa um hverja hreyfingu sem líkaminn framkvæmir. Vöðvarnir og taugakerfið hafa ósjálfrátt lært að framkvæma þessar hreyfingar af því að þetta eru orðin lærð taugaviðbrögð (Fabricius, 2011). 

Sumar taugar senda taugaboð til heilans, en þær kallast skyntaugar og aðrar senda boð frá heilanum en þær kallast hreyfitaugar. Starf skyntauga er að flytja boðin frá skynfærum, til sjónsvæðis, heyrnasvæðis og hinna starfsvæða heilans. Hreyfitaugarnar hins vegar stjórna öllum hreyfingunum okkar. 

Þegar kemur að minninu hafa taugafrumurnar líka hlutverk. Þær mynda þétt net tenginga í heilanum og minnið byggist á því að þessar tengingar eru að breytast. Taugafrumurnar hafa líka hlutverk þegar kemur að fíkniefnum. Því þegar taugafrumurnar bregðast við efnum eins og nikótíni getur það skapað minni og það getur leitt til þess að heilinn vilji meira af efninu (Fabricius, 2011). Taugafrumur eru búnar til eða framleiddar á fósturstigi og er taugakerfið myndað um 18 dögum eftir getnað (Matthews, 2020).

Kvillar
Það geta komið upp sjúkdómar í taugakerfinu og eru til margar aðferðir við að rannsaka það.  Læknar geta fylgst með því hvernig taugabrautirnar starfa með því að skoða jafnvægið og taugaviðbrögð. Einnig er hægt að skoða heilann með því að taka af honum sneiðmyndir svo er einnig hægt að skoða súrefnisnotkun og blóðflæði um heilann til að rannsaka starfsemi hans (Fabricius, 2011). Þar sem taugakerfið er heilinn, mænan og taugarnar sem stjórna hvernig líkaminn starfar  þá geta taugasjúkdómar haft áhrif á svo margt. Þeir geta haft áhrif á hreyfigetu einstaklings og talgetu. Einnig getur einstaklingur sem þjáist af taugasjúkdómi átt erfitt með að kyngja, anda eða læra. Þetta getur líka haft áhrif á minni, skynfæri og hugarástand (Neurologic diseases, 2014). Þeir sjúkdómar sem geta komið upp í taugakerfinu eru misalvarlegir en geta til dæmis verið heiladauði, heilahimnubólga og flogaveiki en einnig er þunglyndi talið koma af því að það sé skortur á tilteknum boðefnum í heilanum (Fabricius, 2011).

Heimildir 

Fabricius, S. H. (2011). Mannslíkaminn. Reykjavík: Námsgagnastofnun.

Matthews, P. (9. April 2020). Human nervous system. Sótt af https://www.britannica.com/science/human-nervous-system

Neurologic diseases. (29. September 2014). Sótt af https://medlineplus.gov/neurologicdiseases.html

Zimmermann, K. (14. February 2018). Nervous system: Facts, function & diseases. Sótt af https://www.livescience.com/22665-nervous-system.html

Þuríður Þorbjarnardóttir. (28. September 2006). Afhverju svitnar maður þegar maður er kvíðinn eða stressaður. Sótt af https://www.visindavefur.is/svar.php?id=6215#
Úttaugakerfið er annar tveggja hluta taugakerfisins, hinn verandi miðtaugakerfið. Úttaugakerfið samanstendur af þeim taugum og taugafrumum sem eru utan við heila og mænu og flytja boð til eða frá.

Úttaugakerfinu er skipt í tvennt: Viljastýrða taugakerfið sem lífvera stjórnar með vilja sínum og sjálfvirka taugakerfið sem sinnir starfsemi líffæranna.
Skynfæri halda tengslum við ytra umhverfi og innra ástand.

Ytri skynjarar, exteroceptores, skynja breytingar í umhverfinu en innri skynjarar, interoceptores, skynja innvortis breytingar.

Til skynfæra manna teljast meðal annars augu, eyru, bragðlaukar, lyktarnemar og snertinemar. Önnur dýr eins og fiskar, skordýr og fuglar búa yfir skynfærum á borð við fálmara, lýrunema og veiðihár.
Skynfæri

pt:Sentido
Tómas Lemarquis (fæddur 3. ágúst 1977) er íslensk-franskur leikari.  Hann útskrifaðist úr LHÍ 2003. Hann er þekktur fyrir að leika Nóa, aðalsöguhetjuna í kvikmyndinni Nói albínói og hlutverk í kvikmyndinni Villiljós frá árinu 2001. Hann lék í myndinni Desember ásamt Laylow. 

Tómas hefur leikið í alþjóðlegum myndum og er Blade Runner með þeim þekktari.

Tenglar 
 Listaverk eftir Tómas .

Íslenskir leikarar
Fólk fætt árið 1977
Listaháskóli Íslands er háskóli á sviði lista og menningar og miðstöð æðri listmenntunar á Íslandi. Í Listaháskóla Íslands eru sjö deildir, en innan þeirra eru starfræktar bæði námsbrautir á bakkalárstigi og á meistarastigi.  Þær eru: myndlistardeild, hönnunar- og arkitektúrdeild, listkennsludeild, tónlistardeild, sviðslistadeild og kvikmyndadeild. Listaháskólinn var stofnaður 21. september 1998. Kennsla hófst haustið 1999. Rektor er Fríða Björk Ingvarsdóttir.

Tengill 
 www.lhi.is

Háskólar á Íslandi
Enska (English; ) er vesturgermanskt tungumál sem á rætur að rekja til fornlágþýsku og annarra náskyldra tungumála Engla og Saxa, sem námu fyrstir Germana land á Bretlandseyjum, en málið hefur orðið fyrir miklum áhrifum frá ýmsum öðrum málum, þá sér í lagi latínu, fornnorrænu, grísku, og keltneskum málum sem fyrir voru á eyjunum.

Enska er töluð víða í heiminum, og er opinbert mál á Englandi, Írlandi, Skotlandi, Wales, Nýja Sjálandi, Ástralíu, Suður-Afríku, Bandaríkjunum, Kanada og fjölmörgum öðrum löndum.

Þróunarsögu ensku er skipt í þrjú tímabil. Elst er fornenska (Old English), sem er einnig kölluð engilsaxneska eftir hinum germönsku Englum og Söxum sem réðu ríkjum á Englandi frá 5. öld og fram á víkingaöld. Miðenska (Middle English) var töluð eftir komu víkinga og fram að þeim tíma þegar prentsmiðjur urðu algengar. Eftir tilkomu prentsmiðjanna hefur verið talað það mál sem við þekkjum nú (nútímaenska).

Notkun um heiminn 

Sökum mikillar útbreiðslu enskunnar og töluverðrar innbyrðis einangrunar mælenda hennar, hafa orðið til margar mismunandi mállýskur sem hafa einkennandi raddblæ, framburð og orðaforða. Til dæmis eru til mörg orð í ástralskri ensku sem enginn í Kanada myndi nota í daglegu máli, og öfugt.

Til þess að sporna við þessari þróun hóf Oxford-háskóli útgáfu Oxford English Dictionary, sem talin er yfirgripsmesta nútíma enska orðabókin. Hún var fyrst gefin út árið 1884, en hefur síðan þá verið stækkuð mjög til þess að ná yfir allar helstu orðmyndir sem koma fyrir í málinu allt aftur til upphafs nútímaensku.

Saga 
Enska er vesturgermanskt tungumál sem á upptök sín í engilfrísneskum og lágsaxneskum mállýskum sem kómu á Bretlandseyjar með germönskum ættflokkum og rómverskum hermönnum, frá svæðinu sem er nú Norðvestur-Þýskaland, Danmörk og Holland á 5. öld. Einn þessara ættflokka voru Englar sem voru líklega komnir frá Angeln. Að sögn Bedu prests kómu allir þeirra til Bretlands og gamla land þeirra varð yfirgefið. Orðin England (úr Engla land „Englaland“) og English/enska (á fornensku Englisc) á rætur að rekja til nafns þessa ættflokks.

Engilsaxneska innrásin í Bretland hófst um arið 449 e.Kr. Innrásarmenn komu frá Danmörk og Jótlandi. Áður en innrásin á Bretlandi voru innfæddu mennirnir Keltar sem töluðu bretnesku, sem var keltneskt tungumál. Tungumálið sem talað var á undan normönnskum landvinningum árið 1006 hét fornenska. Upp á því hófust mikilvægar breytingar á tungumálið.

Upprunalega var fornenska hópur ólíkra mállýska sem endurspegluðu engilsaxnesku kónungsríkin sem voru til í Bretlandi á þeim tíma. Ein þessara mállýska, vestursaxneska, varð sú helsta. Ein helstu áhrif á þróun enskunnar var rómversk-kaþólska kirkjan. 

Á miðöldum hafði rómversk-kaþólska kirkjan einokun á hugverkum í breska þjóðfélaginu, sem hún notaði til að hafa áhrif á ensku. Kaþólskir munkar skrifuðu eða afrituðu texta aðallega á latnesku sem var þá sú helsta tungumál í Evrópu. Þegar munkarnir skrifuðu á móðurmál sitt notuðu þeir oft orð úr frá latnesku til að skrýa frá hugtökum sem áttu ekkert orð á ensku. Meginhluti orðaforða enskunnar á rætur að rekja til latnesku. Talið er að gegnum tíma notuðu enska menntastéttin meira og meira orð sem munkarnir tóku frá latnesku. Þar að auki hélt hún áfram að draga ný orð úr latneksu eftir það.

Tvær bylgjur innrásar höfðu mikil áhrif á fornensku. Fólkið sem gerði fyrstu innrasína talaði norrænt tungumál, og sigraði og nam land á Bretlandseyjum á 8. og 9. öldum. Normannar gerðu aðra innrásina á 11. öld. Þeir töluðu normönnsku og þróuðu enska tegund af þessu máli. Með tímanum minnkuðu áhrif frá normönnsku vegna frönskutegundarinnar sem töluð var í París. Tungumál Normannana breyttist í engilfrönsku. Vegna þessara innrása tveggja varð enska svolítið „blandað“ mál, en hún var ekki í raun blendingsmál.

Vegna samlífis við Norðmenn stækkaði magn germanskra orða í fornensku. Auk þess, við normönnsku landvinningar, voru fleiri orð tekin frá rómönskum tungumálum. Normönnsku áhrif á ensku var aðallega sökum notkunar normönnsku af ríkisstjórninni. Þannig var hafið í alvöru að taka mörg orð frá öðrum tungumálum, og orðaforði enskunnar varð mjög stór.

Við tilkomu Breska heimsveldsins hófst notkun ensku í Norður-Ameríku, Indlandi, Afríku, Ástralíu og á öðrum svæðum. Mikilvægi Bandaríkjanna sem risaveldi hefur líka hjálpað útþenslu ensku um heiminn.

Landfræðileg dreifing 
Um það bil 375 milljónir manns tala ensku sem móðurmál. Talið er að enska sé þriðja stærsta tungumálið í heimi eftir magni málhafa, eftir kínversku og spænsku. Hins vegar þegar talaðir eru allir sem tala ensku sem móðurmál og annað mál, er enska stærsta tungumálið í heimi.

Lönd eftir málhafatölu

Málfræði 

Í ensku eru ekki eins margar beygingar og í öðrum indóevrópskum málum. Til dæmis í nútímaensku eru ekki málfræðileg kyn eða stigbreytingar lýsingarorða, ólíkt í nútímaþýsku eða hollensku. Fallendingar í ensku eru næstum því horfnar, en eru enn þá til í fornöfnum. Í ensku eru til bæði sterkar (t.d. speak/spoke/spoken) og veikar sagnir sem eiga germanskar rætur. Afgangar frá beygingum (til dæmis í fleirtölu) geta sést enn þá en eru orðnir reglulegri. 

Um leið er enska orðið greinandi tungumál. Oftar er notað í ensku ófullkomnar hjálparsagnir og orðaröð heldur fallendingar til þess að bera merkingar. Hjálparsagnir merkja spurningar, neikvæðar setningargerðir, þolmynd og svo framvegis.

Dæmi 

Fornenska er töluvert líkari íslensku en nútímaensku, eins og sjá má á þessu ljóðbroti úr Bjólfskviðu frá 8. öld:

Ða se ellengæst earfoðlice
þrage geþolode, se þe in þystrum bad,
þæt he dogora gehwam dream gehyrde
hludne in healle; þær wæs hearpan sweg,
swutol sang scopes. Sægde se þe cuþe
frumsceaft fira feorran reccan,
cwæð þæt se Ælmihtiga eorðan worhte,
wlitebeorhtne wang, swa wæter bebugeð,
gesette sigehreþig sunnan ond monan

Úr ljóðinu um óvættinn Grendel

Þegar þetta er borið saman við nýrri ensk verk má sjá hversu hratt enskan fjarlægist íslenskuna:

Ich was in one sumere dale,
in one suthe diyhele hale,
iherde ich holde grete tale
an hule and one niyhtingale.

Úr „The Owl and the Nightingale“, skrifað c.a. 1260

Svo eru nútímaverkin öllu líkari því sem við þekkjum í dag. Þetta dæmi er eftir Jonathan Swift, sem þekktastur er fyrir að hafa skrifað Ferðir Gúllívers á 18. öld:

I shall now therefore humbly propose my own thoughts, which I hope will not be liable to the least objection.

En ögn eldri dæmi um nútímaensku koma upp um fortíð málsins, eins og sést hér í broti úr Fönixinum og skjaldbökunni eftir William Shakespeare (c.a. 1586)

Let the bird of lowdest lay,
On the sole Arabian tree,
Herauld sad and trumpet be:
To whose sound, chast wings obay.

But thou, shriking harbinger,
Foule precurrer of the fiend,
Augour of the fevers end,
To this troupe come thou not neere.

Frekari fróðleikur 
 Albert C. Baugh and Thomas Cable, A History of the English Language, London 2002, ISBN 978-0-13-015166-7.
 Frederic G. Cassidy, Geographical Variation of English in the United States, in Richard W. Bailey and Manfred Görlach, English as a World Language, Ann Arbor 1982, pp. 177–210, ISBN 978-3-12-533872-2.
 Fausto Cercignani, Shakespeare's Works and Elizabethan Pronunciation. Oxford 1981, ISBN 0-19-811937-2.
 David Crystal, The Cambridge Encyclopedia of the English Language, Cambridge 2003, ISBN 0-521-53033-4.
 Manfred Görlach, Introduction to Early Modern English. Cambridge 1991, ISBN 0-521-32529-3.
 Christian Mair, Twentieth-century English: History, variation and standardization. Cambridge 2006.
 Tom McArthur, The Oxford Companion to the English Language. Oxford 1992, ISBN 978-0-19-214183-5.
 David Northrup, How English Became the Global Language. London 2013, ISBN 978-1-137-30306-6.
 Peter Roach, English Phonetics and Phonology. Cambridge 2009.
 Peter Trudgill and Jean Hannah, International English: A Guide to the Varieties of Standard English, London 2008, ISBN 978-0-340-97161-1.
 J. C. Wells, Accents of English, I, II, III. Cambridge 1982.

Tenglar 

 Nútíma enska: Eyðiland lágkúru, klisju og kláms; grein í Lesbók Morgunblaðsins 1992

Erlendir 
 Oxford English Dictionary
 Re-Romanization of English 
 Yfir 20.000 ensk orð upptekin af einhverjum sem talar ensku sem móðurmál
 Free Online Dictionary English-Icelandic, orðabók enska <-> íslenska 
 Þegar Íslendingar fóru að læra ensku , Steinunn Einarsdóttir

Ensk tungumál
Taug (fræðiheiti: nervus) er stórt taugasímaknippi, sem er hjúpað bandvef. Taug líkist símastreng að því leyti að taugasímarnir sjálfir eru einstakir vírar í strengnum, og svo eru mýlið, frumuslíðrið og bandvefjahulur einangrun.

Taugakerfið
Vesturnorræn mál eru norrænu málin íslenska, færeyska og norska. 

Taka skal fram að ýmsar svæðis- og stéttarmállýskur í Noregi, þar með talið bókmálið og ríkismálið hafa talist bæði til vestur- og austurnorrænna mála. Í héruðunum Bohuslän og Jamtlandi, sem tilheyrt hafa Svíþjóð síðan á 17. öld, finnast einnig mállýskur sem náskyldar eru norsku.

Til vesturnorræna mála teljast einnig útdauðu málin norn, sem talað var fram á 18. öld nyrst á Bretlandseyjum og grænlandsnorræna, sem töluð var fram á 15. öld í byggðum norrænna manna á Grænlandi.

Tenglar 
 Listi yfir netorðabækur á Norðurlandamálunum

Norræn tungumál
Norðurlönd
23. apríl er 113. dagur ársins (114. á hlaupári) samkvæmt gregoríska tímatalinu. 252 dagar eru eftir af árinu.

Atburðir 
 1014 - Brjánsbardagi var háður á Írlandi.
 1016 - Játmundur járnsíða varð konungur Englands eftir lát föður síns Aðalráðs ráðlausa.
 1374 - Játvarður 3. Englandskonungur veitti rithöfundinum Geoffrey Chaucer gallón (um 3,8 lítra) af víni á dag það sem hann ætti eftir ólifað. Síðar var skáldalaununum breytt í peningagreiðslu.
 1455 - Kalixtus 3. (Alfons de Borja) kjörinn páfi.
 1516 - Reinheitsgebot, reglur um hreinleika bjórs, sett í Bæjaralandi.
 1568 - Fyrsta orrusta Áttatíu ára stríðsins, orrustan við Rínardal, átti sér stað.
 1660 - Svíþjóð og Pólland gerðu með sér Oliwasáttmálann.
 1661 - Karl 2. Englandskonungur var krýndur öðru sinni í Westminster Abbey.
 1889 - Kaupfélag Skagfirðinga var stofnað.
 1924 - Thorvald Stauning myndar fyrstu ríkisstjórn danskra jafnaðarmanna.
 1927 - Cardiff City sigrar Arsenal í úrslitum enska bikarsins og verður þar með eina liðið utan Englands til að verða bikarmeistari.
 1935 - Ný stjórnarskrá tók gildi í Póllandi.
 1964 - Leikfélag Reykjavíkur hélt upp á 400 ára afmæli Shakespeares með hátíðarsýningu á Rómeó og Júlíu.
 1961 - Judy Garland kom fram í Carnegie Hall.
 1968 - Nemendur við Columbia-háskóla í Bandaríkjunum lögðu undir sig skólabyggingar til þess að mótmæla Víetnamstríðinu.
 1970 - Borðtennisfélagið Örninn var stofnað á Íslandi.
 1972 - Haldið var upp á sjötugsafmæli Halldórs Laxness, hann var útnefndur heiðursborgari Mosfellsbæjar og heiðursdoktor við Háskóla Íslands.
 1972 - Sporvagnar voru lagðir niður í Kaupmannahöfn.
 1976 - Fyrsta hljómplata Ramones kom út í Bandaríkjunum.
 1983 - Alþingiskosningar 1983: Kvennalistinn fékk 3 konur kjörnar á Alþingi.
 1983 - Corinne Hermès sigraði Söngvakeppni evrópskra sjónvarpsstöðva fyrir Lúxemborg með laginu „Si la vie est cadeau“.
 1984 - Bandarískir vísindamenn sögðu frá uppgötvun AIDS-vírussins.
 1985 - Coca-Cola Company gaf út nýja útgáfu af kóka kóla undir heitinu New Coke. Viðbrögð urðu svo neikvæð að fyrirtækið tók aftur upp gömlu uppskriftina þremur mánuðum síðar.
 1990 - Neslistinn, fyrsta bæjarmálafélag á Íslandi, var stofnaður á Seltjarnarnesi.
 1990 - Namibía gerist aðildarríki Sameinuðu þjóðanna.
 1992 - Halldór Laxness varð níræður og af því tilefni var farin blysför að Gljúfrasteini og efnt til leiksýninga.
 1993 - Stærstur hluti bátasafns Þjóðminjasafns Íslands brann í skemmu við Vesturvör í Kópavogi.
 1993 - Alþjóðaheilbrigðismálastofnunin lýsti því yfir að berklar væru orðnir að heimsvá.
 1993 - Yfirgnæfandi meirihluti íbúa Erítreu samþykkti sjálfstæði frá Eþíópíu í þjóðaratkvæðagreiðslu.
 1997 - Omaria-fjöldamorðin áttu sér stað í Omaria, litlu þorpi í suðurhluta Alsír þar sem 42 þorpsbúar, konur og börn voru drepin.
 1998 - Júgóslavíuher veitti sveit úr Frelsisher Kosóvó fyrirsát þar sem þeir reyndu að smygla vopnum frá Albaníu til Kosóvó.
 2003 - British Airways og Air France gáfu út yfirlýsingu um að þau myndu ekki notast við Concorde-flugvélar framar.
 2005 - Fyrsta myndskeiðið var sett inn á YouTube.
 2007 - Glóperur voru bannaðar í Kanada.
 2008 - Mótmæli vörubílstjóra á Íslandi 2008 héldu áfram. Lögreglan var vopnuð óeirðabúnaði, t.d. múgskjöldum og piparúða og beitti gegn mótmælendum.
 2009 - Jacob Zuma var kjörinn forseti Suður-Afríku.
 2012 - Dómur féll í Landsdómsmálinu, Alþingi gegn Geir H. Haarde, með sakfellingu fyrir hluta ákæruliða.
 2018 - Trukkaárásin í Torontó: 10 létust og 16 særðust þegar 25 ára gamall maður ók trukk á hóp fólks í Torontó í Kanada.

Fædd 
 1121 - Jón Ögmundsson, Hólabiskup (f. 1052).
 1464 - Jóhanna af Valois, drottning Frakklands (f. 1505).
 1676 - Friðrik 1. Svíakonungur (d. 1751).
 1775 - William Turner, breskur listmálari (d. 1851).
 1791 - James Buchanan, forseti Bandaríkjanna (d. 1868).
 1858 - Max Planck, þýskur eðlisfræðingur og Nóbelsverðlaunahafi (d. 1947).
 1858 - Pandita Ramabai, indversk baráttukona (d. 1922).
 1883 - Clara Pontoppidan, dönsk leikkona (d. 1975).
 1891 - Sergej Prokofjev, rússneskt tónskáld (d. 1953).
 1897 - Lester B. Pearson, kanadískur ríkiserindreki (d. 1972).
 1902 - Halldór Guðjónsson (síðar Laxness), rithöfundur og Nóbelsverðlaunahafi (d. 1998).
 1924 - Margit Sandemo, norskur rithöfundur.
 1936 - Roy Orbison, amerískur tónlistarmaður  (d. 1988).
 1937 - Júlíus Sólnes, íslenskur verkfræðingur.
 1943 - Hervé Villechaize, franskur leikari (d. 1993).
 1947 - Glenn Cornick, breskur bassaleikari (Jethro Tull).
 1958 - Hilmar Örn Hilmarsson, tónskáld.
 1961 - Andrej Kúrkov, úkraínskur rithöfundur.
 1961 - Þröstur Leó Gunnarsson, íslenskur leikari.
 1963 - Magnús Ver Magnússon, kraftlyftingamaður.
 1963 - Robby Naish, bandarískur seglbrettamaður.
 1967 - Melina Kanakaredes, bandarísk leikkona.
 1968 - Timothy McVeigh, bandarískur hryðjuverkamaður og fjöldamorðingi (d. 2001).
 1971 - Silja Bára Ómarsdóttir, íslenskur stjórnmálafræðingur.
 1972 - Magnús Orri Schram, íslenskur stjórnmálamaður.
 1975 - Jón Þór Birgisson, söngvari í hljómsveitinni Sigur Rós.
 1975 - Christian Corrêa Dionisio, brasilískur knattspyrnumaður.
 1979 - Lauri Ylönen, finnskur söngvari (The Rasmus).
 1986 - Jessica Stam, sænsk fyrirsæta.
 1990 - Þórarinn Ingi Valdimarsson, íslenskur knattspyrnumaður.
 1997 - Alex Ferris, bandarískur leikari.
 2018 - Lúðvík prins af Cambridge, breskur prins.

Dáin 
 303 - Heilagur Georg, píslarvottur.
 871 - Aðalráður af Wessex, Englandskonungur.
 1014 - Brian Boru (Brjánn), yfirkonungur Írlands (f. um 941).
 1014 - Sigurður Hlöðvisson, Orkneyjajarl (f. um 960).
 1016 - Aðalráður ráðlausi, Englandskonungur (f. um 968).
 1121 - Jón Ögmundsson helgi Hólabiskup (f. um 1052).
 1124 - Alexander 1. Skotakonungur (f. 1078).
 1151 - Adeliza af Louvain, drottning Englands (f. 1103).
 1200 - Zhu Xi, kínverskur fræðimaður (f. 1130).
 1217 - Ingi Bárðarson, Noregskonungur (f. 1185).
 1605 - Boris Godunov, Rússakeisari (f. um 1550).
 1616 - Miguel de Cervantes, spænskur rithöfundur (f.1547).
 1616 - William Shakespeare, enskur rithöfundur (f. 1564).
 1625 - Mórits af Nassá, staðarhaldari í Hollandi (f. 1567).
 1670 - Loreto Vittori, ítalskur söngvari (f. 1604).
 1840 - Sveinn Pálsson, læknir og náttúrufræðingur (f. 1762).
 1841 - Edmund Fanning, bandarískur landkönnuður (f. 1769).
 1850 - William Wordsworth, breskt ljóðskáld (f. 1770).
 1915 - Rupert Brooke, breskt skáld (f. 1887).
 1939 - Þorbergur Þorleifsson, íslenskur stjórnmálamaður (f. 1890).
 1951 - Charles G. Dawes, bandarískur stjórnmálamaður (f. 1865).
 1978 - Jacques Rueff, franskur hagfræðingur og ráðgjafi de Gaulles, hershöfðingja og Frakklandsforseta (f. 1896).
 1992 - Satyajit Ray, bengalskur kvikmyndagerðarmaður (f. 1921).
 2007 - Boris Jeltsín, forseti Rússlands (f. 1931).
 2008 - Elsa G. Vilmundardóttir, íslenskur jarðfræðingur (f. 1932).
 2013 - Múhameð Ómar, leiðtogi talíbana (f. 1960).
 2014 - Yozo Aoki, japanskur knattspyrnumaður (f. 1929).
 2019 - Jóhann af Lúxemborg, stórhertogi (f. 1921).

Apríl
8. febrúar er 39. dagur ársins samkvæmt gregoríska tímatalinu. 326 dagar (327 á hlaupári) eru eftir af árinu.

Atburðir 
 1570 - Jarðskjálfti sem talinn er hafa verið 8,3 á Richter reið yfir Concepción í Chile.
 1587 - María Stúart Skotadrottning var hálshöggvin í Fotheringhay-kastala í Englandi fyrir meinta þátttöku í morðtilræði gegn frænku sinni, Elísabetu 1..
 1601 - Robert Devereux, jarl af Essex, gerði misheppnaða tilraun til uppreisnar gegn Elísabetu 1.
 1610 - Kaþólska bandalagið í Þýskalandi ákvað að koma upp her undir stjórn Maximilíans af Bæjaralandi.
 1622 - Jakob 1. leysti breska þingið upp.
 1666 - Tyrkjasoldán lét handtaka Shabbetaï Zevi.
 1692 - Læknir í Salem í Massachusetts í Bandaríkjunum lýsti því yfir að þrjár táningsstúlkur væru andsetnar af djöflinum og markaði þannig upphaf galdraofsókna í þorpinu.
 1696 - Óveður gerði á norður- og vesturlandi og urðu fimmtán manns úti. Frá þessu segir í Hestsannál.
 1696 - Pétur mikli varð einn keisari Rússlands við lát hálfbróður síns, Ívans 5..
 1724 - Pétur mikli Rússakeisari gerði konu sína, Katrínu, að meðstjórnanda sínum.
 1826 - Bernardino Rivadavia varð fyrsti forseti Argentínu.
 1861 - Suðurríkjasambandið var stofnað í Bandaríkjunum.
 1904 - Stríð Rússlands og Japans hófst.
 1924 - Nevada varð fyrsta fylki Bandaríkjanna til að taka mann af lífi með gasi.
 1925 - Halaveðrið. Tveir togarar fórust á Halamiðum, Leifur heppni og Robertson. Með þeim fórust 68 menn. Einnig fórst vélbátur með sex mönnum. Fimm manns urðu úti.
 1935 - Enskur togari strandaði við Svalvogahamra á milli Dýrafjarðar og Arnarfjarðar og fórst áhöfnin öll, 14 menn.
 1943 - Síðari heimsstyrjöldin: Rauði herinn náði borginni Kúrsk á sitt vald.
 1949 - Mindszenty kardináli í Ungverjalandi var dæmdur fyrir landráð.
 1959 - Nýfundnalandsveðrið: Íslenski togarinn Júlí fórst á Nýfundnalandsmiðum.
 1971 - NASDAQ-hlutabréfamarkaðurinn hóf starfsemi.
 1980 - Ríkisstjórn Gunnars Thoroddsen tók við völdum og sat í þrjú ár.
 1984 - Vetrarólympíuleikarnir 1984 hófust í Sarajevó.
 1989 - Boeing 707 þota fórst á Asóreyjum. 144 létu lífið.
 1992 - Vetrarólympíuleikarnir voru settir í Albertville í Frakklandi.
 1996 - Docklands-sprengjan sprakk í London og markaði endalok vopnahlés IRA.
 1996 - Bill Clinton undirritaði ný bandarísk fjarskiptalög.
 2002 - Opnunarhátíð Vetrarólympíuleikanna fór fram í Salt Lake City.
 2005 - Ísrael og Palestína samþykktu vopnahlé.
 2005 - Kortaþjónustan Google Maps hóf göngu sína.
 2006 - Fuglaflensutilfelli voru staðfest í Ítalíu, Grikklandi og Búlgaríu.
 2007 - Palestínsku hreyfingarnar Hamas og Fatah sammæltust um samsteypustjórn.
 2007 - Bandaríska fyrirsætan Anna Nicole Smith fannst látin vegna ofneyslu lyfja á hótelherbergi í Hollywood.
 2010 - Geimskutlan Endeavour var send til Alþjóðlegu geimstöðvarinnar.
 2012 - Verne Global, fyrsta „græna“ gagnaverið í heiminum, var tekið í notkun á Ásbrú. Það var jafnframt fyrsta atvinnuskapandi verkefnið sem fór af stað á Suðurnesjum eftir Bankahrunið.
 2020 – Þingkosningar fóru fram á Írlandi. Lýðveldisflokkurinn Sinn Féin vann í fyrsta sinn flest atkvæði af öllum flokkum.

Fædd 
 412 - Próklos, grískur heimspekingur (d. 485).
 1191 - Jaroslav 2. af Rússlandi (d. 1246).
 1291 - Alfons 4., konungur Portúgals (d. 1357).
 1591 - Giovanni Francesco Barbieri, ítalskur málari (d. 1666).
 1649 - Gabriel Daniel, franskur sagnaritari (d. 1728).
 1700 - Daniel Bernoulli, svissneskur eðlis- og stærðfræðingur (d. 1782).
 1820 - William Tecumseh Sherman, bandarískur herforingi (d. 1891).
 1828 - Jules Verne, franskur rithöfundur (d. 1905).
 1834 - Dmitri Mendelejev, rússneskur efnafræðingur  (d. 1907).
 1851 - Kate Chopin, bandarískur rithöfundur (d. 1904).
 1877 - Guðrún Jónasson, bæjarfulltrúi og verslunareigandi (d. 1958).
 1883 - Joseph Schumpeter, austurrískur hagfræðingur (d. 1950).
 1892 - Ralph Chubb, breskt skáld og listamaður (d. 1960).
 1898 - Þorbjörg Dýrleif Árnadóttir, hjúkrunarfræðingur og rithöfundur (d. 1984).
 1902 - Georgij Malenkov, sovéskur stjórnmálamaður (d. 1988).
 1905 - Preguinho, brasilískur knattspyrnumaður (d. 1979).
 1911 - Elizabeth Bishop, bandarískt ljóðskáld (d. 1979).
 1911 - Big Joe Turner, bandarískur söngvari (d. 1985).
 1915 - Takeshi Kamo, japanskur knattspyrnumaður (d. 2004).
 1925 - Jack Lemmon, bandarískur leikari (d. 2001).
 1931 - James Dean, bandarískur leikari (d. 1955).
 1932 - John Williams, bandarískt kvikmyndatónskáld.
 1941 - Nick Nolte, bandarískur leikari.
 1945 - Kinza Clodumar, forseti Nárú.
 1955 - John Grisham, bandarískur rithöfundur.
 1959 - Mauricio Macri, argentínskur stjórnmálamaður.
 1961 - Vince Neil, bandarískur tónlistarmaður (Mötley Crüe)
 1963 - Jóhann Hjartarson, íslenskur skákmaður.
 1966 - Hristo Stoichkov, búlgarskur knattspyrnumaður.
 1974 - Seth Green, bandarískur leikari.
 1977 - Dave Farrell, bandarískur tónlistarmaður (Linkin Park).
 1977 - Sverre Andreas Jakobsson, íslenskur handknattleiksmaður.
 1977 - Daniel Sanabria, paragvæskur knattspyrnumaður.
 1979 - Josh Keaton, bandarískur leikari.
 1981 - Sebastian Preiß, þýskur handknattleiksmaður.
 1983 - Olga Syahputra, indónesískur leikari (d. 2015).
 1995 - Hjörtur Hermannsson, íslenskur knattspyrnumaður.
 1995 - Joshua Kimmich, þýskur knattspyrnumaður.

Dáin 
 1296 - Przemysł 2., konungur Póllands (f. 1257).
 1587 - María Skotadrottning (f. 1542).
 1709 - Giuseppe Torelli, ítalskt tónskáld (f. 1658).
 1725 - Pétur mikli, Rússakeisari (f. 1672).
 1743 - Jón Árnason, Skálholtsbiskup (f. 1665).
 1749 - Jan van Huysum, hollenskur listmálari (f. 1682).
 1849 - France Prešeren, slóvenskt tónskáld (f. 1800).
 1886 - Samuel Kleinschmidt, grænlenskur trúboði (f. 1814).
 1910 - Hans Jæger, bandarískur rithöfundur og stjórnmálamaður (f. 1854).
 1921 - Pjotr Kropotkin, rússneskur anarkisti (f. 1842).
 1957 - John von Neumann, ungverskur eðlis- og stærðfræðingur (f. 1903).
 1960 - John L. Austin, breskur heimspekingur (f. 1911).
 1973 - Steinþór Guðmundsson, íslenskur kennari og stjórnmálamaður (f. 1890).
 1983 - Sigurður Þórarinsson, íslenskur jarðfræðingur (f. 1912).
 1998 - Halldór Laxness, íslenskur rithöfundur og Nóbelsverðlaunahafi (f. 1902).
 1999 - Iris Murdoch, breskur rithöfundur (f. 1919).
 2001 - Ivo Caprino, norskur kvikmyndagerðarmaður (f. 1920).
 2007 - Anna Nicole Smith, bandarísk fyrirsæta (f. 1967).
 2017 - Ólöf Nordal, íslensk stjórnmálakona (f. 1966).

Febrúar
Undirstúka er hluti af  heila sem tilheyrir milliheila. Undirstúka liggur undir stúku og yfir heiladingli. Kjarnar í undirstúku stjórna mörgum nauðsynlegum störfum í líkamanum sem flest tengjast  samvægi hans.

Heimild
22. mars er 81. dagur ársins (82. á hlaupári) samkvæmt gregoríska tímatalinu. 284 dagar eru eftir af árinu.

Atburðir 
 238 - Íbúar rómversku Afríku gerðu uppreisn gegn Maximinusi og hinn aldraði Gordíanus 1. tók við embætti Rómarkeisara ásamt syni sínum, Gordíanusi 2.
 1604 - Karl hertogi var hylltur sem konungur Svíþjóðar á stéttaþingi í Norrköping í kjölfar þess að Jóhann hertogi af Austur-Gautlandi afsalaði sér kröfu til krúnunnar.
 1622 - Blóðbaðið í Jamestown: Alkonkvínar drápu 347 enska landnema í Jamestown í Virginíu (þriðjung allra íbúa nýlendunnar) og brenndu bæinn Henricus til grunna.
 1882 - Bandaríkjaþing bannaði fjölkvæni.
 1888 - Enska knattspyrnudeildin var stofnuð.
 1895 - Fyrsta kvikmyndasýning sögunnar fór fram í París þegar bræðurnir Auguste og Louis Lumière sýndu áhorfendum í fyrsta sinn kvikmynd. Sýningin var einungis fyrir boðsgesti.
 1924 - Þriðja ríkisstjórn Jóns Magnússonar tók við völdum og sat í rúm tvö ár.
 1939 - Lúðrasveit Vestmannaeyja var stofnuð af Oddgeiri Kristjánssyni.
 1945 - Arababandalagið var stofnað.
 1948 - Skáldsaga Halldórs Laxness Atómstöðin kom út og seldist upp samdægurs.
 1959 - Leikfélag Kópavogs frumsýndi leikritið Veðmál Mæru Lindar í leikstjórn Gunnars Hansen í Félagsheimili Kópavogs.
 1972 - Geirfugladrangur vestur af Eldey hrundi. Hann var áður um tíu metra hár, en eftir hrunið kemur hann aðeins upp úr um fjöru.
 1974 - Bandaríkjaþing samþykkti stjórnarskrárbreytingu sem kvað á um jafnrétti kynjanna.
 1978 - Loftfimleikamaðurinn Karl Wallenda lést þegar hann féll af línu sem hann gekk á á milli hótela í San Juan, Púertó Ríkó.
 1982 - Geimskutlan Columbia hélt í sína þriðju geimferð.
 1986 - Kvikmyndin Eins og skepnan deyr var frumsýnd í Reykjavík.
 1993 - Intel setti fyrsta Pentium-örgjörvann á markað.
 1995 - Valeríj Poljakov sneri aftur til jarðar eftir að hafa dvalið 438 daga í geimnum.
 1996 - Fyrsti tölvuleikurinn í leikjaröðinni Resident Evil kom út í Japan.
 1996 - Göran Persson varð forsætisráðherra Svíþjóðar.
 1997 - Tara Lipinski varð yngsti heimsmeistari sögunnar í listdansi á skautum.
 1997 - Íslenska heimildarmyndin Íslands þúsund ár var frumsýnd.
 2004 - Ahmed Jassin, leiðtogi Hamassamtakanna myrtur af ísraelska hernum.
 2012 - Forseta Malí, Amadou Toumani Touré, var steypt af stóli.
 2016 - 35 létust í þremur hryðjuverkaárásum á flugvellinum í Brussel og lestarstöð í Maalbeek í Belgíu.
 2017 - Árásin í Westminster 2017: 52 ára Breti ók bíl á vegfarendur á Westminster-brú í London og stakk lögreglumann áður en hann var skotinn til bana.
 2017 - Orrustan um Mósúl: Fjöldagröf með þúsundum fórnarlamba Íslamska ríkisins fannst við borgina.
 2022 - Rússneski stjórnarandstöðuleiðtoginn Aleksej Navalníj var dæmdur í níu ára fangelsi fyrir svik og vanvirðingu við dómstóla.

Fædd 
 1366 - Thomas de Mowbray, 1. hertogi af Norfolk (d. 1399).
 1459 - Maximilían 1., keisari hins Heilaga rómverska ríkis.
 1599 - Antoon van Dyck, flæmskur listmálari (d. 1641).
 1609 - Jóhann 2. Kasimír Vasa, konungur Póllands (d. 1672).
 1797 - Vilhjálmur 1. Þýskalandskeisari (d. 1888).
 1847 - Magnús Þórarinsson, íslenskur tóvinnumaður (d. 1917).
 1857 - Paul Doumer, franskur stjórnmálamaður (d. 1932).
 1869 - Emilio Aguinaldo, forseti Filippseyja (d. 1964).
 1886 - August Rei, eistneskur stjórnmálamaður (d. 1963).
 1887 - Chico Marx, bandarískur gamanleikari (d. 1961).
 1929 - Yayoi Kusama, japonsk myndlistarkona.
 1930 - Stephen Sondheim, bandariskt tonskald (d. 2021).
 1930 - Eyþór Þorláksson, íslenskur gítarleikari (d. 2018).
 1931 - William Shatner, kanadískur leikari.
 1937 - Júlíus Sólnes, íslenskur ráðherra, alþingismaður og prófessor.
 1941 - Bruno Ganz, svissneskur leikari.
 1948 - Andrew Lloyd Webber, breskt tónskáld.
 1957 - Magnús Tumi Magnússon, íslenskur myndlistamaður.
 1968 - Kazuya Maekawa, japanskur knattspyrnumaður.
 1976 - Reese Witherspoon, bandarísk leikkona.
 1977 - Owusu Benson, ganverskur knattspyrnumaður.
 1978 - Björn Lind, sænskur skíðagöngumaður.
 1978 - Rökkvi Vésteinsson, íslenskur uppistandari.
 1981 - Rakel Logadóttir, íslensk knattspyrnukona.
 1999 - Bríet, íslensk tónlistarkona.

Dáin 
 752 - Sakarías páfi.
 1421 - Tómas af Lancaster, hertogi af Clarence, næstelsti sonur Hinriks 4. Englandskonungs (f. 1388).
 1471 - Páll II páfi, (f. 1418).
 1602 - Agostino Carracci, ítalskur listmálari og prentmyndasmiður (f. 1557).
 1685 - Go-Sai, Japanskeisari (f. 1638).
 1687 - Jean-Baptiste Lully, ítalskt tónskáld (f. 1632).
 1832 - Johann Wolfgang von Goethe, þýskt skáld (f. 1749).
 1917 - Þóra Pétursdóttir, íslensk myndlistarkona (f. 1847).
 1958 - Mike Todd, kvikmyndaframleiðandi og þriðji eiginmaður Elísabetar Taylor fórst í flugslysi.
 1998 - Shoichi Nishimura, japanskur knattspyrnumaður (f. 1911).
 1999 - Þorleifur Einarsson, íslenskur jarðfræðingur (f. 1931).
 2004 - Ahmed Yassin, leiðtogi Hamas.

Mars
Arababandalagið (جامعة الدول العربية á arabísku), er bandalag Arabaríkja. Það var stofnað 22. mars 1945 af sjö ríkjum, Egyptalandi, Írak, Jemen, Jórdaníu, Líbanon, Sádi-Arabíu og Sýrlandi, til að efla samvinnu Arabaríkja. Stjórnarskrá þess bannar aðildarríkjum að beita hvert annað hervaldi.

Aðalmarkmið þess er:

„Að þjóna sameiginlegum hagsmunum allra Arabaríkja, bæta kjör allra Arabaríkja, tryggja framtíð allra Arabaríkja og að uppfylla þarfir og væntingar allra Arabaríkja.“

Aðildarríki 
 Alsír
 Barein
 Djíbútí
 Írak
 Katar
 Kómoreyjar
 Kúveit
 Líbía
 Marokkó
 Máritanía
 Óman
 Palestínuríki
 Sameinuðu arabísku furstadæmin
 Sómalía
 Súdan
 Sýrland 
 Túnis
Vigdís Finnbogadóttir (fædd 15. apríl 1930) var fjórði forseti Íslands og gegndi hún embættinu frá 1980 til 1996. Hún var fyrsta konan i heiminum sem kosin var í lýðræðislegum kosningum til að gegna hlutverki þjóðhöfðingja.

Fjölskylda  
Vigdís fæddist í Tjarnargötu 14 í Reykjavík og ólst þar upp fyrstu árin. Þegar hún var fjögurra ára fluttist fjölskyldan að Ásvallagötu 79 í Vesturbæ Reykjavíkur. Á sumrin var Vigdís í sveit í Eystra-Geldingaholti í Gnúpverjahreppi í Árnessýslu. 

Foreldrar Vigdísar voru hjónin Finnbogi Rútur Þorvaldsson (1891-1973) prófessor í verkfræði við Háskóla Íslands og Sigríður Eiríksdóttir (1894-1986) hjúkrunarfræðingur og formaður Hjúkrunarfélags Íslands. Vigdís átti einn bróður, Þorvald Finnbogason stúdent en hann lést af slysförum árið 1952, aðeins tvítugur að aldri.

Árið 1954 giftist Vigdís Ragnari Arinbjarnar lækni en þau skildu sjö árum síðar. Árið 1972 varð Vigdís fyrst einhleypra kvenna á Íslandi til að ættleiða barn, er hún ættleiddi dóttur sína Ástríði Magnúsdóttur (f. 1972).

Menntun 
Vigdís gekk í Landakotsskóla og Gagnfræðaskóla Vesturbæjar. Hún lauk stúdentsprófi frá Menntaskólanum í Reykjavík árið 1949 og stundaði nám í frönsku og frönskum bókmenntum með leikbókmenntir sem sérsvið við háskólana í Grenoble og Sorbonne í París í Frakklandi á árunum 1949-1953. Einnig stundaði hún nám í leiklistarsögu í Danmörku og Svíþjóð um nokkurra ára skeið. Hún lauk BA-prófi í frönsku og ensku við Háskóla Íslands árið 1968 og einnig námi í uppeldis- og kennslufræði.

Starfsferill fram að forsetakjöri 
Vigdís starfaði sem ritstjóri leikskrár og blaðafulltrúi Þjóðleikhússins 1954-57, var frönskukennari við Menntaskólann í Reykjavík og Menntaskólann við Hamrahlíð á árunum 1962-1972. Hún sá um frönskukennslu í sjónvarpinu frá 1970-1971, kenndi franskar leikbókmenntir við Háskóla Íslands 1972-1980 og var leikhússtjóri Leikfélags Reykjavíkur sem þá var til húsa í Iðnó, frá 1972-1980. Vigdís var forseti Alliance française á Íslandi frá 1975-1976 og sat í stjórn Listahátíðar í Reykjavík 1976-1978. Vigdís var einn af stofnendum leikhópsins Grímu árið 1961 og þýddi einnig fjölda leikrita.

Samhliða þessum störfum vann Vigdís um árabil sem leiðsögumaður hjá Ferðaskrifstofu ríkisins og hafði þar umsjón með skipulagningu menningartengdrar ferðaþjónustu auk umsjónar með námskeiðum fyrir verðandi leiðsögumenn.

Forsetaframboð 

Í áramótaávarpi sínu á nýársdag árið 1980 tilkynnti Kristján Eldjárn forseti Íslands að hann hyggðist ekki gefa kost á sér áfram. Í kjölfarið fór fram umræða um mögulegan eftirmann Kristjáns og meðal þeirra sem nefnd voru var Vigdís Finnbogadóttir sem þá gegndi starfi leikhússtjóra Leikfélags Reykjavíkur en Vigdís varð þjóðþekkt nokkrum árum fyrr er hún annaðist frönskukennslu í Sjónvarpinu. 

Nafn Vigdísar var fyrst nefnt opinberlega í lesendabréfi frá Laufeyju Jakobsdóttur sem birtist í Dagblaðinu 15. janúar 1980. Í fyrstu var Vigdís ekki á því að gefa kost á sér en lét að lokum tilleiðast eftir hvatningu úr ýmsum áttum. Vigdís tilkynnti framboð sitt þann 1. febrúar 1980 og varð þar með fyrsta konan til að gefa kost á sér til embættis forseta Íslands. Segja má að framboð Vigdísar megi að nokkru leyti rekja til kvennafrídagsins 24. október 1975 en dagurinn markaði þáttaskil í íslenskri kvennabaráttu en fjöldi kvenna lagði niður störf þennan dag til að vekja athygli á mikilvægi vinnuframlags kvenna bæði innan og utan heimilis. Áhrif kvennafrídagsins sáust víða í þjóðfélaginu og í fjölda fyrirtækja og stofnana lá starfsemi niðri. Mikil vitundarvakning varð á meðal kvenna í kjölfar dagsins og blés hann þeim baráttuanda í brjóst. 

Vigdís hefur sagt í viðtölum að markmið með framboðinu hafi ekki endilega verið að ná kjöri heldur hafi hún fyrst og fremst vilja sýna fram á að kona ætti erindi í forsetaframboð ekki síður en karl.

Kosningabaráttan 
Þrír frambjóðendur voru í kjöri auk Vigdísar en það voru þeir Albert Guðmundsson alþingismaður, Guðlaugur Þorvaldsson ríkissáttasemjari og Pétur J. Thorsteinsson sendiherra. Fljótlega varð ljóst að baráttan stóð einkum milli Vigdísar og Guðlaugs.  

Kosningabaráttan þótti nokkuð hörð og mætti Vigdís annars konar viðmóti heldur en meðframbjóðendur hennar. Kynferði hennar og sú staðreynd að hún var einhleyp og einstæð móðir var tíðrætt umtalsefni. Vigdís þurfti einnig að þola ýmsar nærgöngular spurningar, m.a. um brjóstakrabbamein sem hún hafði greinst með nokkrum árum fyrr. Á framboðsfundi var hún t.d. spurð að því hvort það myndi há henni í embætti að vera aðeins með eitt brjóst. Vigdís þótti svara vel fyrir sig er hún sagði: „það stóð nú aldrei til að hafa þjóðina á brjósti.“

Vigdísi var einnig legið á hálsi fyrir að vera heldur vinstri sinnuð og sumir höfðu áhyggjur af því að þátttaka hennar í starfi Samtaka herstöðvarandstæðinga á árum áður myndi lita störf hennar í embætti forseta Íslands og jafnvel tefla varnarsamningi Íslands og Bandaríkjanna í tvísýnu. 

Svo fór að þann 29. júní 1980 var Vigdís Finnbogadóttir kjörin forseti Íslands, fyrst kvenna í heiminum sem kjörin var þjóðhöfðingi í lýðræðislegum kosningum. Vigdís hlaut 33,8% atkvæða en sá frambjóðandi sem næstur kom, Guðlaugur Þorvaldsson hlaut 32,3% og því munaði aðeins einu og hálfu prósentustigi á frambjóðendunum tveimur. Kjör Vigdísar vakti mikla athygli erlendis og greindu margir helstu fjölmiðlar heimsins frá kosningu hennar og þeirri staðreynd að kona hafði verið kjörin forseti í fyrsta sinn í lýðræðislegum kosningum. Vigdís var endurkjörin án atkvæðagreiðslu 1984 og 1992 en árið 1988 hlaut hún mótframboð frá Sigrúnu Þorsteinsdóttur húsmóður í Vestmannaeyjum en það var í fyrsta sinn sem sitjandi forseti Íslands fékk mótframboð. Vigdís sigraði með fáheyrðum yfirburðum og hlaut 92,7% atkvæða.

Forsetatíð 

Vigdís lagði áherslu á að vera ópólitískur forseti og forðaðist að blanda sér í deilumál á vettvangi stjórnmálanna. Í ræðum og ávörpum lagði hún áherslu á þau gildi sem sameina fólk og segja má að einkunnarorð hennar í embætti hafi verið upphafsorðin í ljóði Snorra Hjartarsonar, Land, þjóð og tunga og helstu hugðarefni hennar hafi endurspeglast í þeim kjörorðum. Skógrækt og landgræðsla voru Vigdísi ofarlega í huga og hún var ötull talsmaður landræktar. Á ferðum sínum um landið fékk hún börn og unglinga gjarnan til liðs við sig í gróðursetningu. Unga kynslóðin var henni hugleikin og í ræðum minnti hún oft á mikilvægi þess að hlú að æskunni og hvatti þá sem eldri eru til að vera góðar fyrirmyndir. Síðast en ekki síst lagði hún áherslu á mikilvægi þess að standa vörð um íslenska tungu.

Í forsetatíð Vigdísar varð sú breyting á embættinu að starfsvettvangur forseta Íslands varð ekki nánast eingöngu innanlands eins og verið hafði, heldur ferðaðist Vigdís í mun meira mæli út fyrir landsteinana en forverar hennar. Henni var boðið í heimsóknir víða erlendis og hún lagði kapp á að nýta athyglina sem kjör hennar vakti í þágu lands og þjóðar. Í opinberum erindagjörðum Vigdísar erlendis voru gjarnan skipulagðir viðburðir þar sem íslensk framleiðsla var kynnt, listafólk var gjarnan með í för og íslenskir matreiðslumenn sem matreiddu úr íslensku hráefni. Á þessum tíma var umfjöllun um Ísland í erlendum fréttamiðlum af skornum skammti og þekking umheimsins á landi og þjóð takmörkuð, en kosning Vigdísar varpaði nýju ljósi á land og þjóð. Rúmum 20 árum eftir að Vigdís lét af embætti hlaut hún heiðursverðlaun útflutningsverðlauna forseta Íslands fyrir stuðning sinn við íslenskan útflutning og framleiðslu, með þeim orðum að „það hefði verið mikið lán fyrir íslenskan útflutning að njóta atbeina hennar.“

Erfiðasta árið á embættisferli Vigdísar var árið 1995 þegar snjóflóð féllu á Súðavík og á Flateyri með 9 mánaða millibili með þeim afleiðingum að 34 létust. Vigdís þótti sýna af sér mikla manngæsku á þeim minningarathöfnum sem haldnar voru um þá sem létust. Þar sýndi hún þeim sem misst höfðu ástvini samúð og hvatti íslensku þjóðina til þess að sýna samstöðu með Vestfirðingum á þessum erfiðu tímum.

Þrátt fyrir þann ásetning Vigdísar um að blanda sér ekki í pólitísk deilumál á forsetastóli, varð aðkoma hennar að tveimur málum nokkuð umdeild. Annað tengist lagasetningu sem batt enda á verkfall flugfreyja á kvennafrídaginn árið 1985 og hins vegar staðfestingu hennar á lögum um aðild Íslands að EES-samningnum árið 1993.

Að lokinni forsetatíð 
Eftir að Vigdís lét af embætti forseta Íslands hefur hún unnið að ýmsum málum, einkum tengdum menningu, tungumálum og umhverfisvernd. Hún er velgjörðarsendiherra UNESCO (Menningarmálastofnunnar Sameinuðu Þjóðanna) og árið 1997 var hún ein af stofnendum Heimsráðs kvenleiðtoga Council of Women World Leaders og var fyrsti formaður þess. Ráðið hafði aðsetur við John F. Kennedy School of Government við Harvard-háskóla í Bandaríkjunum. Í heimsráðinu sitja starfandi og fyrrverandi forsetar og forsætisráðherrar úr röðum kvenna. Frá 2001 hefur rannsóknarstofnun Háskóla Íslands í erlendum tungumálum verið kennd við Vigdísi, (Stofnun Vigdísar Finnbogadóttur í erlendum tungumálum) og árið 2017 var nýtt húsnæði stofnunarinnar við Brynjólfsgötu í Reykjavík vígt en húsið ber heitið Veröld - hús Vigdísar.

Umhverfismál og náttúruvernd hafa verið Vigdísi hugleikin og hún hefur við ýmis tækifæri veitt liðsinni sitt á vettvangi umhverfismála. Vigdís hefur einnig tekið þátt í starfi Stjórnarskrárfélagsins og hefur hún m.a. lýst stuðningi sínum við tillögu Stjórnlagaráðs til nýrrar stjórnarskrár.

Vigdís hefur í gegnum tíðina hlotið fjölmargar viðurkenningar fyrir störf sín. Hún var sæmd stórkrossi Hinnar íslensku fálkaorðu fyrir störf í þágu íslensku þjóðarinnar árið 1996 og hún hefur hlotið heiðursdoktorsnafnbætur við Háskóla Íslands og Háskólann á Akureyri og við tuttugu erlenda háskóla. Á 80 ára afmæli sínu árið 2010 var Vigdís gerð að heiðursborgara Reykjavíkur.

2014-2015 var sett upp sýningin „Ertu tilbúin frú forseti?“ í Hönnunarsafni Íslands í Garðabæ. Á sýningunni var sýndur fatnaður og fylgihlutir úr eigu Vigdísar Finnbogadóttur.

Tenglar

 Stofnun Vigdísar Finnbogadóttur í erlendum tungumálum 
 Forsetar Íslands 
 Leiðsögumaður er spegill landsins; grein í Lesbók Morgunblaðsins 1969
 Tilvitnanir og fleyg orð

Bækur um Vigdísi Finnbogadóttur 

1980 - Forsetakjör 1980 eftir Guðjón Friðriksson sagnfræðing.
1988 - Ein á forsetavakt: dagar í lífi Vigdísar Finnbogadóttur eftir Steinunni Sigurðardóttur.
2009 - Kona verður forseti, ævisaga Vigdísar Finnbogadóttur rituð af Páli Valssyni.
2019 - Vigdís: Bókin um fyrsta konuforsetann eftir Rán Flygenring.

Viðtöl við Vigdísi Finnbogadóttur

Hér er saga í hverju herbergi, viðtal við Vigdísi í Vísi, 25. febrúar 1981.
Að taka afstöðu til nýrra tíma, viðtal Árna Snævarr við Vigdísi í DV, 25. ágúst 1984.
Við megum aldrei gleyma Jóni Sigurðssyni, viðtal við Vigdísi í Æskunni, 5-6. tbl. 1984.
Ég hlakka til þess dags..., viðtal Rannveigar Jónsdóttur við Vigdísi í tímaritinu 19. júní, 1. tbl. 1987.
Að eiga fjallið sitt, viðtal Jóhönnu Kristjónsdóttur við Vigdísi í Morgunblaðinu, 12. apríl 1990. 
Megum aldrei láta vonleysi ná tökum á okkur. Viðtal við Vigdísi í DV, 31. júlí 1992
Sjálfstraustið kemur með frelsinu. Viðtal Elínar Pálmadóttur við Vigdísí í Morgunblaðinu, 17. júní 1994.
Siðferðileg álitamál eru mér hugleikin. Viðtal Ragnhildar Sverrisdóttur við Vigdísi í Morgunblaðinu, 18. janúar 1998.
Met einfaldleikann og hið látlausa mest..., viðtal Sigríðar Arnardóttur við Vigdísi í Vikunni, 1. tbl. 1998.
Gengur of hægt í jafnréttismálum, viðtal Erlu Huldu Halldórsdóttur við Vigdísi í Veru, 2. tbl. 2001.
Ég er ágæt að draga hlöss, viðtal við Vigdísi í Stúdentablaðinu, 6. tbl. 2001.
Konur eru gullnáma heimsins, viðtal Súsunnu Svavarsdóttur við Vigdísi í Morgunblaðinu, 1. febrúar 2004.
Ein af oss - en einstök þó, viðtal Guðrúnar Guðlaugsdóttur við Vigdísi í Morgunblaðinu, 15. apríl 2005.
Tungumál eru lykillinn að heiminum, viðtal Ragnhildar Sverrisdóttur við Vigdísi í Morgunblaðinu 14. ágúst 2005.
Lífsgæðakapphlaupið er ákaflega smitandi, viðtal Þorgríms Þráinssonar við Vigdísi í Heilbrigðismál, tímariti Krabbameinsfélags Íslands, 1. tbl. 2005.
Hrærð yfir því að þetta starf mitt skuli ekki vera gleymt, viðtal við Vigdísi í Morgunblaðinu, 17. júní 2006.
Þetta getur komið fyrir allar stelpur, viðtal Bergsteins Sigurðssonar við Vigdísi og Pál Valsson í Fréttablaðinu, 21. nóvember 2009.
Ekki benda mér á helga steininn, viðtal Sigríðar Bjargar Tómasdóttur við Vigdísi í Fréttablaðinu, 10. apríl 2010.
Konur munu verða bjargvættar heimsins, viðtal Kolbrúnar Bergþórsdóttur við Vigdísi í Morgunblaðinu 15. apríl 2010.
Trúir á fegurðina og hið góða orð, viðtal við Vigdísi í tímaritinu 19. júní, 1. tbl. 2010.
Forréttindi að fæðast á Íslandi, viðtal við Vigdísi í Monitor, fylgiriti Morgunblaðsins, 22. mars 2012
Madame President, viðtal við Vigdísi í Reykjavík Grapevine, 3. tbl. 2014.
Sannaði að konur eru líka menn, viðtal Höllu Harðardóttur við Vigdísi í Fréttatímanum, 19. júní 2015.
Jafnrétti er mannréttindi, viðtal Brynhildar Björnsdóttur við Vigdísi í Frjálsri verslun, 5. tbl. 2015.
Ég er á mjög góðum járnum, viðtal Bjarkar Eiðsdóttur við Vigdísi í Fréttablaðinu, 11. apríl 2020.

Tilvísanir

Forsetar Íslands
Frambjóðendur til embættis forseta Íslands
Handhafar stórkross Hinnar íslensku fálkaorðu
Kvenréttindi á Íslandi
Stúdentar úr Menntaskólanum í Reykjavík
Íslenskir leikhússtjórar
23. mars er 82. dagur ársins (83. á hlaupári) samkvæmt gregoríska tímatalinu. 283 dagar eru eftir af árinu.

Atburðir 
 752 - Stefán 2. varð páfi.
 1281 - Marteinn 4. (Simone de Brion) varð páfi.
 1568 - Vopnahlé var gert í Frönsku trúarbragðastyrjöldunum. Karl 9. Frakkakonungur og Katrín af Medici veittu húgenottum umtalsverð réttindi.
 1816 - Bændaánauð var afnumin í Eistlandi.
 1903 - Wright-bræður sóttu um einkaleyfi á hönnun sinni á flugvél.
 1919 - Benito Mussolini stofnaði fasistaflokkinn í Mílanó.
 1933 - Adolf Hitler varð kanslari Þýskalands.
 1937 - Sundhöllin í Reykjavík var vígð.
 1943 - Keflavíkurflugvöllur var tekinn í notkun af Bandaríkjaher.
 1948 - Danska þingið samþykkti Heimastjórnarlögin sem færðu Færeyingum völd yfir eigin málum.
 1956 - Pakistan varð fyrsta íslamska lýðveldið.
 1960 - Söngsveitin Fílharmónía kom fram opinberlega í fyrsta sinn í uppfærslu Þjóðleikhússins á Carmina Burana eftir Carl Orff.
 1965 - Geimfararnir Virgil I. „Gus“ Grissom og John Young fóru út í geiminn í fyrsta tveggja manna bandaríska geimfarinu Gemini 3.
 1970 - Þrír þjóðkunnir leikarar héldu upp á 25 ára leikafmæli: Baldvin Halldórsson, Gunnar Eyjólfsson og Róbert Arnfinnsson.
 1983 - Ronald Reagan Bandaríkjaforseti setti fram fyrstu hugmyndir sínar um tækni til að verjast eldflaugum. Áætlunin (SDI) var kölluð „Stjörnustríðsáætlunin“ í fjölmiðlum.
 1987 - Bandaríska sápuóperan The Bold & the Beautiful hóf göngu sína á CBS.
 1989 - Stanley Pons og Martin Fleischmann lýstu því yfir að þeim hefði tekist að framkalla kaldan kjarnasamruna í rannsóknarstofu við Háskólann í Utah í Bandaríkjunum.
 1991 - Borgarastyrjöldin í Síerra Leóne hófst þegar skæruliðasamtökin Revolutionary United Front reyndu að fremja valdarán.
 1996 - Göran Persson varð forsætisráðherra Svíþjóðar.
 1996 - Fyrstu forsetakosningarnar voru haldnar í kínverska lýðveldinu á Tævan. Sitjandi forseti, Lee Teng-hui, var kjörinn.
 1997 - Bresku sakamálaþættirnir Barnaby ræður gátuna hófu göngu sína á ITV.
 1998 - Kvikmyndin Titanic vann ellefu Óskarsverðlaun og jafnaði þar með met Ben Húr frá 1959. Lokakafli Hringadróttinssögu jafnaði metið aftur árið 2004.
 1998 - Kjalarnes varð hluti af Reykjavík.
 1998 - Boris Jeltsín rak ríkisstjórn Rússlands og skipaði Sergej Kirijenko forsætisráðherra.
 1999 - Luis Maria Argana, varaforseti Paragvæ, var myrtur.
 2001 - Rússneska geimstöðin Mír hrapaði til jarðar í Kyrrahafið úti fyrir ströndum Nýja-Sjálands.
 2004 - Síðasti þáttur gamanþáttaraðarinnar Frasier var tekinn upp í Bandaríkjunum.
 2005 - Jóakim, prins af Danmörku og Alexandra Manley sóttu formlega um skilnað.
 2007 - Nýja leikjatölvan frá Sony, PlayStation 3, kom út í Evrópu, Ástralíu og Singapúr.
 2007 - Sjóher Íranska byltingarvarðarins handtóku 15 breska sjóliða á umdeildu hafsvæði milli Írans og Íraks.
 2010 - Nektardans var bannaður á Íslandi.
 2010 - Lög um vernd sjúklinga og heilbrigðisþjónustu á sanngjörnu verði, einnig þekkt sem Obamacare, voru undirrituð í Bandaríkjunum. 
 2018 - Fjölbrautaskólinn í Garðabæ sigraði í Gettu betur í fyrsta sinn.
 2018 - 25 ára gamall Marokkóbúi myrti 4 og særði 15 í röð skotárása í Carcassonne og Trèbes í Frakklandi. Hann var á endanum skotinn til bana af lögreglu.
 2019 – Síðasta landsvæðið sem var undir stjórn Íslamska ríkisins, Al-Baghuz Fawqani, var frelsað.

Fædd 
 1429 - Margrét af Anjou, Englandsdrottning, kona Hinriks 6. (f. 1482).
 1643 - María de Jesús de León y Delgado, spænskur sjáandi (d. 1731).
 1795 - Bernt Michael Holmboe, norskur stærðfræðingur (d. 1850).
 1820 - Viktor Emmanúel 2., konungur Sardiníu og síðar Ítalíu (d. 1878).
 1881 - Roger Martin du Gard, franskur rithöfundur og Nóbelsverðlaunahafi (d. 1958).
 1882 - Emmy Noether, þýskur stærðfræðingur (d. 1935).
 1895 - Ólafur Jónsson, ráðunautur, íslenskur náttúrufræðingur (d. 1980).
 1908 - Joan Crawford, bandarísk leikkona  (d. 1977).
 1910 - Akira Kurosawa, japanskur kvikmyndaleikstjóri (d. 1998).
 1912 - Wernher von Braun, þýskur eðlisfræðingur og verkfræðingur (d. 1977).
 1923 - Baldvin Halldórsson, íslenskur leikari (d. 2007).
 1944 - Jamshid Hashempour, íranskur útvarpsmaður.
 1946 - Jón Magnússon, íslenskur stjórnmálamaður.
 1950 - Valgerður Sverrisdóttir, íslenskur stjórnmálamaður.
 1965 - Einar Sveinbjörnsson, veðurfræðingur og fyrrverandi bæjarfulltrúi í Garðabæ.
 1967 - John Wayne Bobbitt, bandarískur ofbeldismaður.
 1968 - Bjarni Ármannsson, íslenskur athafnamaður.
 1972 - Joe Calzaghe, velskur boxari.

Dáin 
 59 - Agrippina yngri, rómversk aðalskona.
 1369 - Pétur Kastilíukonungur, myrtur eftir orrustuna við Montiel (f. 1334).
 1555 - Júlíus 3. páfi, (f. 1487).
 1641 - Andries Both, hollenskur listmálari (f. 1612 eða 1613).
 1653 - Johan van Galen, hollenskur sjóliðsforingi (f. 1604).
 1663 - Ragnheiður Brynjólfsdóttir (f. 1641).
 1680 - Nicolas Fouquet, franskur stjórnmálamaður (f. 1615).
 1801 - Pavel I Petrovítsj, (Páll I) Rússlandskeisari  (f. 1754)
 1992 - Friedrich A. von Hayek, austurrísk-breskur hagfræðingur, stjórnmálaheimspekingur og nóbelsverðlaunahafi (f. 1899).
 2011 - Elizabeth Taylor, bresk-bandarisk leikkona (f. 1932).
 2014 - Adolfo Suárez, forsætisráðherra Spánar (f. 1932).
 2015 - Lee Kuan Yew, forsætisráðherra Singapúr (f. 1923).

Mars
Óskarsverðlaunin (enska: Academy Awards eða óformlega the Oscars) eru bandarísk kvikmyndaverðlaun veitt kvikmyndagerðarmönnum og öðrum sem starfa við kvikmyndir. Verðlaunahátíðin er yfirleitt sú best kynnta og mest áberandi á Vesturlöndum, og verðlaunin af flestum talin þau eftirsóknarverðustu. Óskarsverðlaunin eru veitt af Bandarísku kvikmyndaakademíunni (Academy of Motion Picture Arts and Sciences), samtökum fólks sem starfar við kvikmyndagerð í Bandaríkjunum, og er aðild að þeim einungis veitt í heiðursskyni.

Árið 2003 voru 5.816 meðlimir í akademíunni með kosningarétt við val á Óskarsverðlaunahöfum. Óskarsverðlaunin hafa verið veitt árlega frá 1929.

Íslenskar tilnefningar til Óskarsverðlauna 
Eftirtaldir íslenskir aðilar eða myndir hafa fengið tilnefningu Bandarísku kvikmyndaakademíunnar til Óskarsverðlauna.
 Mynd Friðriks Þórs Friðrikssonar, Börn náttúrunnar hlaut tilnefningu í flokknum „Besta erlenda myndin“ árið 1991.
 Björk Guðmundsdóttir hlaut tilnefningu í flokknum „besta lagið“ fyrir „I've seen it all“ úr mynd Lars von Triers, Myrkradansaranum árið 2000.
 Síðasti bærinn eftir Rúnar Rúnarsson og Þór S. Sigurjónsson var tilnefnd í flokknum „Besta leikna stuttmyndin“ árið 2005.
 Jóhann Jóhannsson hlaut tilnefningu í flokknum „besta frumsamda tónlist“ úr mynd James Marsh, The Theory of Everything árið 2015.
 Hildur Guðnadóttir var tilnefnd til Óskarsverðlauna fyrir bestu frumsömdu tónlistina fyrir kvikmyndina Joker árið 2020.
Árið 2021 var stuttmynd eftir Arnar Gunnarsson og Gísla Darra Halldórsson, Já-fólkið, tilfefnd í flokknum Besta teiknaða stuttmyndin.
 Árið 2023 var stuttmynd Söru Gunnarsdóttur, My Year of Dicks, tilfefnd í flokknum Besta teiknaða stuttmyndin.

Íslenskir Óskarsverðlaunahafar
Árið 2020 vann Hildur Guðnadóttir Óskar fyrir bestu frumsömdu tónlistina fyrir myndina Joker og varð fyrst Íslendinga til að vinna slík verðlaun.

Tilvísanir

Tengill 
 Vefsíða Óskarsverðlaunanna

 
Kvikmyndahátíðir
76. Óskarsverðlaunahátíðin var haldinn 2003.

Verðlaunahafar

Bestu myndir í fullri lengd 
 Besta mynd ársins: The Lord of the Rings: The Return of the King - Framleidd af Barrie M. Osborne, Peter Jackson og Fran Walsh
 Besta kvikmynd á öðru tungumáli en ensku: The Barbarian Invasions - Kanada
 Besta heimildarmyndin: The Fog of War - Errol Morris og Michael Williams
 Besta teiknimyndin í fullri lengd: Finding Nemo - Andrew Stanton

Bestu stuttmyndir 
 Besta stutta heimildarmyndin: Chernobyl Heart - Maryann DeLeo
 Besta leikna stuttmyndin: Two Soldiers - Aaron Schneider og Andrew J. Sacks
 Besta teiknaða stuttmyndin: Harvie Krumpet - Adam Elliot

Besta leikstjórn og leikur 
 Besta leikstjórn: The Lord of the Rings: The Return of the King - Peter Jackson
 Besti leikari í aðalhlutverki: Sean Penn í Mystic River
 Besta leikkona í aðalhlutverki: Charlize Theron í Monster
 Besti leikari í aukahlutverki: Tim Robbins í Mystic River
 Besta leikkona í aukahlutverki: Renée Zellweger í Cold Mountain

Bestu handrit og tónlist 
 Upprunalegt handrit: Lost in Translation - Sofia Coppola
 Handrit byggt á eldra verki: The Lord of the Rings: The Return of the King - Fran Walsh, Philippa Boyens & Peter Jackson
 Besta tónlist samin fyrir kvikmynd: The Lord of the Rings: The Return of the King - Howard Shore
 Besta sönglag samið fyrir kvikmynd: Into the West úr The Lord of the Rings: The Return of the King - Texti og tónlist eftir Fran Walsh, Howard Shore og Annie Lennox

Bestu tæknilegu útfærslur 
 Besta listræna stjórn: The Lord of the Rings: The Return of the King - Listrænn stjórnandi: Grant Major; Sviðsmynd: Dan Hennah og Alan Lee
 Besta kvikmyndataka: Master and Commander: The Far Side of the World - Russell Boyd
 Besta búningahönnun: The Lord of the Rings: The Return of the King - Ngila Dickson og Richard Taylor
 Besta klipping: The Lord of the Rings: The Return of the King - Jamie Selkirk
 Besta förðun: The Lord of the Rings: The Return of the King - Richard Taylor og Peter King
 Besta hljóðhönnun: Master and Commander: The Far Side of the World - Richard King
 Besta hljóðblöndun: The Lord of the Rings: The Return of the King - Christopher Boyes, Michael Semanick, Michael Hedges og Hammond Peek
 Bestu tæknibrellur: The Lord of the Rings: The Return of the King - Jim Rygiel, Joe Letteri, Randall William Cook og Alex Funke

Óskarsverðlaunahátíðir
18. mars er 77. dagur ársins (78. á hlaupári) samkvæmt gregoríska tímatalinu. 288 dagar eru eftir af árinu.

Atburðir 
 37 - Caligula varð keisari Rómar.
 417 - Sosimus varð páfi.
 731 - Gregoríus 3. varð páfi.
 1229 - Friðrik 2. keisari krýndi sjálfan sig konung Jerúsalem í sjöttu krossferðinni.
 1325 - Borgin Tenochtitlan var stofnuð í Mexíkó.
 1438 - Albert 2. af Habsborg varð konungur Þýskalands.
 1608 - Susenyos var krýndur Eþíópíukeisari í Axúm.
 1760 - Embættið landlæknir, landfysikus, var stofnað á Íslandi með úrskurði Danakonungs, hliðstætt embætti danskra stiftslækna og varð Bjarni Pálsson fyrsti landlæknir Íslands. 
 1772 - Björn Jónsson var skipaður fyrsti lyfsali á Íslandi með aðsetur í Nesi við Seltjörn.
 1793 - Borgin Mainz lýsti yfir stofnun sjálfstæðs lýðveldis, þess fyrsta á þýskri grundu. Það leystist þó upp eftir aðeins fjóra mánuði
 1793 - Orrustan við Neerwinden: Austurríkismenn hröktu Frakka frá Niðurlöndum
 1871 - 25 karlar og tvær konur hvöttu til þess að stofnaður yrði kvennaskóli í Reykjavík í ávarpi til Íslendinga. Kvennaskólinn í Reykjavík tók til starfa 1874.
 1871 - Parísarkommúnan var stofnuð.
 1891 - Símasamband komst á milli London og Parísar.
 1913 - Georg 1. Grikklandskonungur var myrtur.
 1921 - Stríði Sovétríkjanna og Póllands lauk með Riga-sáttmálanum.
 1922 - Mahatma Gandhi var dæmdur í sex ára fangelsi á Indlandi fyrir borgaralega óhlýðni. Hann sat í fangelsi í tvö ár.
 1926 - H.f. Útvarp, fyrsta útvarpsstöðin á Íslandi, hóf reglubundnar útsendingar.
 1945 - Rithöfundafélag Íslands klofnaði á aðalfundi og Félag íslenskra rithöfunda var stofnað.
 1967 - Risaolíuskipið Torrey Canion strandaði á rifi fyrir utan Wales. Um 120 þúsund tonn af olíu fóru í hafið og ollu gífurlegu tjóni.
 1970 - Lon Nol framdi valdarán í Kambódíu og stofnaði Kmeralýðveldið.
 1971 - Handritamálið: Hæstiréttur Danmerkur kvað upp úrskurð sem gerði dönsku ríkisstjórninni kleift að afhenda Íslendingum handrit sem geymd höfðu verið í Árnasafni í Kaupmannahöfn.
 1978 - Fyrrum forsætisráðherra Pakistan, Zulfikar Ali Bhutto, var dæmdur til dauða fyrir að hafa fyrirskipað morð á pólitískum andstæðingi.
 1985 - Ástralska sápuóperan Grannar hóf göngu sína á Seven Network.
 1989 - 4.400 ára gömul múmía fannst í Giza-píramídanum í Egyptalandi.
 1990 - Tólf málverkum og kínverskum vasa var stolið úr Isabella Stewart Gardner Museum í Boston. Þetta var stærsti listaverkaþjófnaður í sögu Bandaríkjanna.
 1990 - Fyrstu frjálsu kosningarnar voru haldnar í Austur-Þýskalandi.
 1992 - Hvítir Suður-Afríkubúar samþykktu í þjóðaratkvæðagreiðslu umbætur til að binda enda á aðskilnaðarstefnuna.
 1992 - Finnland sótti um aðild að Evrópusambandinu.
 1994 - Washington-samningurinn: Bosníukróatar sömdu um vopnahlé við stjórn Bosníu-Hersegóvínu.
 1996 - 163 létu lífið í eldsvoða á skemmtistaðnum Ozone Disco í Quezon-borg á Filippseyjum.
 1998 - Listi fólksins var stofnaður á Akureyri.
 2003 - Listi viljugra þjóða sem studdu afvopnun Íraks var birtur og var Ísland á honum. Tveimur dögum síðar hófst innrásin í Írak.
 2004 - Lið MR tapaði í spurningakeppni framhaldsskólanna, Gettu betur, í fyrsta skipti frá 1992.
 2005 - Hjómsveitin Jakobínarína sigraði Músíktilraunir með miklum meirihluta atkvæða, bæði dómnefndar og áhorfenda.
 2006 - Mótmæli gegn umdeildum lögum um ráðningarsamninga í Frakklandi enduðu með átökum 500.000 mótmælenda við lögreglu.
 2011 - Rótarlénið .xxx var formlega tekið í notkun af ICANN.
 2016 - Eini þekkti lifandi árásarmaðurinn frá hryðjuverkaárásunum í París, Salah Abdeslam, var handtekinn í Brussel í Belgíu.
 2018 - Þjóðarher Sýrlands og Tyrklandsher náðu borginni Afrin í Sýrlandi á sitt vald.

Fædd 
 1496 - María Tudor, yngri systir Hinriks 8., drottning Frakklands í nokkra mánuði (kona Loðvíks 12.) (d. 1533).
 1555 - Frans hertogi af Anjou, yngsti sonur Hinriks 2. Frakkakonungs og Katrínar af Medici (d. 1584).
 1603 - Jóhann 4. Portúgalskonungur (d. 1656).
 1609 - Friðrik 3. Danakonungur (d. 1670).
 1614 - Brostrup Giedde, danskur hirðstjóri (f. um 1560).
 1634 - Marie-Madeleine de La Fayette, franskur rithöfundur (d. 1693).
 1782 - John C. Calhoun, sjöundi varaforseti Bandaríkjanna (d. 1850).
 1822 - Eiríkur Jónsson, fræðimaður og ritstjóri í Kaupmannahöfn (d. 1889).
 1837 - Grover Cleveland, fyrrum Bandaríkjaforseti (d. 1908).
 1844 - Nikolaj Rimsky-Korsakov, rússneskt tónskáld (d. 1908).
 1858 - Katrín Magnússon, íslensk stjórnmála- og kvenréttindakona (d. 1932).
 1869 - Neville Chamberlain, forsætisráðherra Bretlands (d. 1940).
 1903 - Galeazzo Ciano, ítalskur stjórnmálamaður (d. 1944).
 1919 - G.E.M. Anscombe, enskur heimspekingur (d. 2001).
 1926 - Peter Graves, bandarískur leikari (d. 2010).
 1932 - John Updike, bandarískur rithöfundur (d. 2009).
 1936 - F.W. de Klerk, fyrrum forseti Suður-Afríku (d. 2021).
 1952 - Kolbrún Björgólfsdóttir (Kogga), íslenskur myndlistarmaður.
 1961 - Jóhann R. Benediktsson, íslenskur sýslumaður.
 1963 - Vanessa Williams, bandarísk söngkona.
 1966 - Jerry Cantrell, bandarískur tónlistarmaður.
 1970 - Queen Latifah, bandarísk leik- og söngkona.
 1974 - Páll Pálsson, íslenskur leikari.
 1977 - Danny Murphy, enskur fótboltamaður.
 1977 - Zdeno Chara, slóvakískur íshokkíleikmaður.
 1997 - Ciara Bravo, bandarísk leikkona.

Dáin 
 235 - Alexander Severus, Rómarkeisari (f. 208).
 978 - Játvarður píslarvottur, Englandskonungur (f. um 962).
 1227 - Honoríus 3. páfi (f. 1148).
 1314 - Jacques de Molay, stórmeistari Musterisriddaranna var brenndur á báli.
 1583 - Magnús, konungur Líflands og hertogi af Holtsetalandi, sonur Kristjáns 3. Danakonungs (f. 1540).
 1745 - Robert Walpole, fyrsti forsætisráðherra Bretlands (f. 1676).
 1768 - Laurence Sterne, írskur rithöfundur (f. 1713).
 1871 - Augustus De Morgan, breskur stærðfræðingur (f. 1806).
 1913 - Georg 1. Grikklandskonungur (f. 1845).
 1936 - Elefþerios Venizelos, grískur stjórnmálamaður (f. 1864).
 1983 - Úmbertó 2. fyrrum konungur Ítalíu (f. 1904).
 1996 - Odysseas Elytis, grískt skáld (f. 1911).
 2016 - Guido Westerwelle, þýskur stjórnmálamaður (f. 1961).

Mars
Sjónvarpið (einnig kallað Ríkissjónvarpið) er eina ríkisrekna sjónvarpsstöðin á Íslandi. Hún hóf útsendingar þann 30. september 1966. Sjónvarpið er deild innan Ríkisútvarpsins, RÚV, sem einnig rekur þrjár útvarpsstöðvar.

Þegar sjónvarpið hóf göngu sína var aðeins sent út tvisvar sinnum í viku, á föstudögum og miðvikudögum en smátt og smátt jukust útsendingar. Fljótlega var sent út alla daga nema fimmtudaga. Einnig fór sjónvarpið í sumarfrí í júlí allt þar til 1983 og voru þá engar útsendingar í gangi. Það var svo ekki fyrr en 1. október 1987 sem sjónvarpið hóf göngu sína 7 daga vikunnar. Nú á dögum er sjónvarpað allan sólarhringinn. Fréttaþjónusta landsmanna batnaði til muna þegar erlendar fréttir fóru að berast gegnum gervihnött, en það gerðist í fyrsta skipti í september árið 1981 gegnum jarðstöðina Skyggni í Mosfellsbæ.

Fyrir stofnun RÚV hafði aðeins kanasjónvarpið verið í gangi og mjög fáir höfðu aðgang að sjónvarpi. Útvarpið var þá aðalfjölmiðillinn fyrir utan dagblöðin.

Tenglar 
 Vefur Ríkisútvarpsins
 Eins og að stökkva fram af klettum; grein í Lesbók Morgunblaðsins 1986

Íslenskar sjónvarpsstöðvar
Gettu betur er spurningakeppni íslenskra framhaldsskóla sem Ríkisútvarpið stendur fyrir árlega. Hver framhaldsskóli getur sent eitt lið í keppnina, sem skipað er þremur nemendum við skólann. Undankeppni fer fram í útvarpi og að henni lokinni halda átta lið áfram í útsláttarkeppni í sjónvarpinu.

Saga keppninnar
Keppnin var fyrst haldin árið 1986 og hefur farið fram árlega síðan þá. Keppnin hefur verið einn vinsælasti dagskrárliður Ríkisútvarpsins frá upphafi. Umsjónarmaður keppninnar frá 1991 til ársins 2012 var Andrés Indriðason og á eftir honum tók Elín Sveinsdóttir við því hlutverki. Núverandi umsjónarmaður keppninnar er Ragnar Eyþórsson.

Forkeppnin hefst í janúar ár hvert og fer fram í útvarpi. Að tveimur umferðum loknum eru átta lið eftir og heldur keppnin áfram í sjónvarpssal. Árið 2009 var metár í sögu Gettu betur. Þá tók alls 31 skóli þátt og hafa þeir aldrei verið fleiri.

Alls hafa níu skólar unnið keppnina og er Menntaskólinn í Reykjavík sá sigursælasti. Næst á eftir koma Menntaskólinn á Akureyri og Kvennaskólinn í Reykjavík með þrjá sigra hvor. Því næst er Verzlunarskóli Íslands með tvo sigra. Þeir eru einu skólarnir sem hafa unnið keppnina oftar en einu sinni.

Spyrill stendur fyrir miðju og ber upp spurningarnar. Oft er starf spyrils í höndum einhvers þjóðþekkts einstaklings. Dómarinn semur spurningarnar og dæmir svörin. Frá upphafi hefur stigavörður setið á vinstri hönd dómara og talið stigin. Fyrir keppnina árið 2012 var ákveðið að leggja niður stigavarðarembættið og hafa í stað þess tvo dómara. Árið 2013 var ákvörðun tekin um að kynjakvóti skyldi settur og tók hann í gildi árið 2015.

Fyrir keppnina 2020 varð sérkeppni sem nefndist Gettu Betur - Stjörnustríð. Þetta gaf góða raun og var endurtekið árið eftir fyrir sjónvarpakeppnina.

Gettu betur fór ekki varhluta af Covid-19 faraldrinum. Allt stefndi í að úrslitin 2020 yrðu haldin án áhorfenda, en svo fór að hvort lið fékk að hafa nokkra í salnum. Útvarpshluti keppninnar 2021 fór ekki fram á Markúsartorgi, eins og venjan hefur verið árin á undan, heldur í hljóðveri 12. Vegna fjöldatakmarkanna var þessi hluti keppninnar áhorfendalaus.

Yfirlit

Besti árangur einstakra skóla 

Sigurvegarar
Menntaskólinn í Reykjavík – 23 sinnum
Menntaskólinn á Akureyri – 3 sinnum
Kvennaskólinn í Reykjavík – 3 sinnum
Verzlunarskóli Íslands – 2 sinnum
Menntaskólinn við Sund – 1 sinni
Fjölbrautaskóli Suðurlands – 1 sinni
Menntaskólinn í Kópavogi – 1 sinni
Borgarholtsskóli – 1 sinni
Fjölbrautaskólinn í Breiðholti – 1 sinni
Menntaskólinn við Hamrahlíð – 1 sinni
Fjölbrautaskólinn í Garðabæ – 1 sinni
2. sæti
Flensborgarskóli – 3 sinnum
Verkmenntaskólinn á Akureyri – 1 sinni
Undanúrslit
Fjölbrautaskólinn við Ármúla – 4 sinnum
Menntaskólinn á Egilsstöðum – 4 sinnum
Menntaskólinn að Laugarvatni – 3 sinnum
Verkmenntaskóli Austurlands – 2 sinnum
Tækniskólinn – 1 sinni
Fjölbrautaskóli Vesturlands – 1 sinni
Landbúnaðarháskólinn Íslands – 1 sinni
Framhaldsskólinn í Austur-Skaftafellssýslu – 1 sinni
Menntaskólinn Hraðbraut – 1 sinni (ekki lengur starfræktur)
8-liða úrslit
Fjölbrautaskóli Suðurnesja – 6 sinnum
Fjölbrautaskóli Norðurlands vestra – 4 sinnum
Framhaldsskólinn á Laugum – 3 sinnum
Menntaskólinn á Ísafirði – 2 sinnum
Framhaldsskólinn á Húsavík – 1 sinni
Framhaldsskólinn í Vestmannaeyjum – 1 sinni
2. umferð
Fjölbrautaskóli Snæfellinga – 4 sinnum
Menntaskóli Borgarfjarðar – 4 sinnum
Framhaldsskólinn í Mosfellsbæ – 2 sinnum
Menntaskólinn á Tröllaskaga - 1 sinni
Aldrei komist upp úr 1. umferð
Menntaskólinn í tónlist
Menntaskólinn á Ásbrú
Iðnskólinn í Hafnarfirði (ekki lengur starfræktur)
Stýrimannaskólinn (ekki lengur starfræktur)
Alþýðuskólinn á Eiðum (ekki lengur starfræktur)
Skógaskóli (ekki lengur starfræktur)
Samvinnuskólinn (ekki lengur starfræktur)
Íþróttakennaraskóli Íslands (ekki lengur starfræktur)

Sjá einnig 

 Listi yfir úrslit Gettu betur

Tenglar 
 gettubetur.is 

Grafískar tímalínur
Gettu betur
Keppnir íslenskra framhaldsskóla
Íslenskir sjónvarpsþættir
Spurningaþættir
Davíð Þór Jónsson (fæddur 5. janúar 1965) varð landsþekktur skemmtikraftur í upphafi 10. áratugarins, þegar hann og Steinn Ármann Magnússon leikari settu upp stutta útvarpsleikþætti daglega á Aðalstöðinni. Leikþættina kölluðu þeir Flugur. Þeir þóttu grófir og í þeim var skopast að Hafnfirðingum, Kópavogsbúum, samkynhneigðum, kvenkyns íþróttamönnum, bifvélavirkjum og öðrum sem lágu vel við höggi.

Saman kallaði tvíeykið sig Radíusbræður, og þeir tróðu víða upp með gríni í nokkur ár, aðallega í framhaldsskólum og á árshátíðum.

Davíð Þór er útskrifaður guðfræðingur, hann var spyrill í Gettu betur 1996 – 98, hefur verið vinsæll viðmælandi í spjallþáttum í sjónvarpi og ritstjóri tímaritsins Bleikt & Blátt 1997 – 2001.  Hann hefur starfað sem þýðandi, raddleikari og ljóðskáld. Davíð  var spurningahöfundur og dómari í Gettu betur árin 2007 og 2009. Hann skrifaði Bakþanka í Fréttablaðið hálfsmánaðarlega frá 2006 – 2012.

Davíð Þór gegndi embætti héraðsprests í Austurlandsprófastsdæmi frá 2014-2016. Frá 2016 hefur hann verið sóknarprestur í Laugarnesprestakalli í Reykjavík.

Útgefin verk 
 Jólasnótirnar 13 (2004)
 Vísur fyrir vonda krakka (2004)
 Orrustan um Fold (2012)
 Mórún - Í skugga Skrattakolls (2015)
Mórún - Stigamenn í Styrskógum (2016)

Tengill 
 CV at Official Blog

Íslenskir skemmtikraftar
Radíusbræður var sviðsnafn Davíðs Þórs Jónssonar og Steins Ármanns Magnússonar, þegar þeir tróðu saman upp með framsæknu gríni á fyrri hluta tíunda áratugarins. Radíusbræður komu fyrst fram með útvarpsþáttinn Radíus á Aðalstöðinni. Síðar áttu þeir þátt í gerð sjónvarpsþáttanna Limbó í leikstjórn Óskars Jónassonar. Þeir þættir urðu skammlífir en RÚV hætti framleiðslu þeirra eftir tvo þætti. Síðar voru þeir með eigin þætti og stutt atriði í Dagsljósi til 1995. Árið 1995 gerðu þeir þættina Radíus, 12 þátta sketsaröð með þeim tveim.

Tenglar 

 Glatkistan

Íslenskir skemmtikraftar
Stefán Pálsson (1975) er íslenskur sagnfræðingur, stjórnmálaskýrandi og varaborgarfulltrúi Vinstri grænna í Reykjavík. Hann stundaði nám við MR þar sem hann tók þátt í spurningakeppninni Gettu betur og var hann í sigurliðinu 1995. Árin 2004 og 2005 gegndi hann sjálfur stöðu dómara í keppninni. Hann var á tímabili söngvari í pönk-hljómsveitinni Tony Blair. Hann er dyggur aðdáandi Knattspyrnufélagsins Fram og breska knattspyrnuliðsins Luton Town. Stefán er mikill áhugamaður um viský og bjór.

Auk Gettu betur tók Stefán einnig þátt í ræðukeppninni MORFÍS á menntaskólaárum sínum. Eftir að hann lauk námi og fram eftir þrítugsaldri kom hann að þjálfun bæði Gettu betur- og Morfís-liða ýmissa framhaldsskóla. Hann hefur starfað sem spurningahöfundur og dómari í Gettu betur og Útsvari.

Stefán er mikill áhugamaður um teiknimyndasögur. Árið 2013 setti hann ræðumet með þrettán og hálfrar klukkustundar fyrirlestri um Sval og Val, sem fögnuðu 75 ára afmæli um þær mundir.

Stefán hefur verið virkur í starfi Vinstri grænna, en hann var einnig einn stofnenda Málfundafélags úngra róttæklinga (MÚR) árið 1999, sem hélt úti vefritinu Múrnum fram til 2007. Hann skipaði annað sæti á lista Vinstri grænna í Reykjavík í sveitarstjórnarkosningunum árið 2022 og er fyrsti varaborgarfulltrúi flokksins.

Stefán var formaður Samtaka hernaðarandstæðinga frá árinu 2000 til 2015.

Eiginkona Stefáns er Steinunn Þóra Árnadóttir alþingiskona.

Útgefið efni

Helstu ritverk
 Frambókin: Knattspyrnufélagið Fram í 100 ár (2009)
 ð ævisaga (2012, meðhöfundar Anton Kaldal Ágústsson, Gunnar Vilhjálmsson og Steinar Ingi Farestveit)
 Bjór: umhverfis jörðina á 120 tegundum (2014, meðhöfundar Höskuldur Sæmundsson og Rán Flygenring)
 Gleymið ekki að endurnýja. Saga Happdrættis Háskóla Íslands (2020)

Borðspil
 Spark - spurningaspil um knattspyrnu (2005)
 Gettu betur-spilið - 10 ára afmælisútgáfa (2010)
 Íslandssöguspilið (2013)
 Íslenska spurningaspilið (2019)
 Evrópa - spurningaspil (2021)

Spurningaþættir í sjónvarpi og útvarpi
 Gettu betur á RÚV (2004-05)
 Spark - spurningaþáttur um knattspyrnu á Skjá 1 (2005)
 Ha? á Skjá 1 (2011-13)
 Útsvar á RÚV (2013-15)
 Spurningakeppni fjölmiðlanna á Bylgjunni (2018-21)
 Kvisslingur á Sjónvarpi Símans (2020)

Tenglar 

 Bloggsíða Stefáns.
 Múrinn.

Tilvísanir 

Íslenskir sagnfræðingar
Íslenskir aðgerðasinnar
Sigurvegarar í Gettu betur
Vinstrihreyfingin - grænt framboð
Íslendingar

Stúdentar úr Menntaskólanum í Reykjavík
Hermann Gunnarsson, þekktastur sem „Hemmi Gunn“ (9. desember 1946 – 4. júní 2013), var landsþekktur íþróttafréttamaður, skemmtikraftur, þáttastjórnandi og einn fremsti knattspyrnumaður Íslendinga á 20. öld. Hermann var án efa þekktastur fyrir skemmtiþátt sinn Á tali hjá Hemma Gunn, sem sýndur var á RÚV síðasta áratug 20. aldar.

Ævi Hermanns 
Hermann var einn fremsti knattspyrnumaður Íslands á sjöunda áratugnum. Hann spilaði með Val á blómaskeiði félagsins en var einnig landsliðsmaður. Hemmi þótti einnig nokkuð liðtækur í handbolta og lék nokkra landsleiki í íþróttinni. Hann átti meðal annars markametið yfir flest mörk skoruð í landsleik í mörg ár, þar til það var bætt af Gústaf Bjarnasyni í leik gegn Kína árið 1995.

Hermann stundaði nám við Verzlunarskóla Íslands. Að knattspyrnuferlinum loknum tók hann til starfa sem íþróttafréttamaður hjá Sjónvarpinu. Hann starfaði þar um árabil, þó ekki væri hann alltaf íþróttafréttamaður. Á níunda áratugnum hóf hann að stjórna sínum eigin sjónvarpsþætti hjá RÚV, Á tali hjá Hemma Gunn. Í lok mars 2005 hóf göngu sína nýr tónlistargetraunaþáttur undir stjórn Hermanns, Það var lagið, sem sýndur var á Stöð 2. Eins stjórnaði hann þættinum Í sjöunda himni á Stöð 2 veturinn 2006-'07.

Hann söng inn á hljómplötur bæði einn og með öðrum, meðal annars með Ladda. Hemmi gaf einnig sjálfur út hljómplötu, Frískur og fjörugur. Á henni er að finna lög eins og Einn dans við mig og Fallerí, fallera. Hann starfaði lengi sem fararstjóri og rak veitingastað í Tælandi. Árið 2003 starfaði hann sem kynningarstjóri Vestfirska forlagsins.

Hermann varð bráðkvaddur í Tælandi 4. júní 2013.

Plötur
Frískur og fjörugur (1984)
Hemmi Gunn og Rúnni Júll syngja fyrir börnin (1993) (Með Rúnari Júlíussyni)

Tilvísanir 

Íslenskt fjölmiðlafólk
Íslenskir handknattleiksmenn
Íslenskir knattspyrnumenn
Íslandsklukkan er söguleg skáldsaga eftir Halldór Laxness. Hún kom út í þremur hlutum á árunum 1943-1946: Íslandsklukkan (1943), Hið ljósa man (1944) og Eldur í Kaupinhafn (1946).

Söguþráður 
Fyrsti hluti sögunnar segir frá Jóni Hreggviðssyni, bónda á Rein, og baráttu hans við yfirvöld. Jón er dæmdur til dauða fyrir að drepa kóngsins böðul, Sigurð Snorrason, en sleppur úr haldi með hjálp Íslandssólarinnar Snæfríðar og flýr til Hollands og svo til Danmerkur þar sem hann ætlar sér að freista þess að ná tali af konungi og fá náðun.

Snæfríður Íslandssól, dóttir Eydalíns lögmanns (Snæfríður Björnsdóttir Eydalín), er í aðalhlutverki í öðrum hlutanum. Snæfríður er kynnt til sögunnar í fyrsta hlutanum þar sem hún ferðast um landið með Arnasi Arnæus og síðar þegar hún fær varðmann til að leysa Jón Hreggviðsson úr haldi á Alþingi.
Í öðrum hlutanum er Snæfríður gift Magnúsi í Bræðratúngu, þrátt fyrir að hafa elskað Arnas.

Þriðji hlutinn fjallar svo um Arnas Arnæus og örlög bókasafns hans í Kaupinhafn. Arnas giftist Snæfríði aldrei, heldur býr í Kaupinhafn með ríkri konu sem fjármagnar bókasöfnun hans.

Allar koma aðalpersónurnar við sögu í öllum hlutum sögunnar, en rauði þráðurinn er barátta Jóns Hreggviðssonar.

Vísanir í sögunni 
Snæfríður Íslandssól hefur gjarnan verið borin saman við Guðrúnu Ósvífursdóttur, söguhetju í Laxdælu. Þær eru báðar miklir skörungar og ummæli þeirra um lífsförunauta sína þykja svipuð.
 „Heldur þann versta en þann næstbesta“ sagði Snæfríður Íslandssól þegar faðir hennar spurði hana 17 ára gamla hvers vegna hún vildi ekki Dómkirkjuprestinn.
 „Þeim var ég verst er ég unni mest“ sagði Guðrún Ósvífursdóttir þegar Bolli sonur hennar spurði hana hvern eiginmanna hennar hún hefði elskað mest.

Fyrirmyndir og sögulegur bakgrunnur 
Þegar sagan kom út var viðvörun til lesenda aftan á fyrsta bindinu sem var svo ítrekuð í síðari bindum verksins:

Höfundur vill láta þess getið að bókin er ekki „sagnfræðileg skáldsaga“, heldur lúta persónur hennar, atburðir og stíll einvörðúngu lögmálum verksins sjálfs.

Þrátt fyrir þetta er ljóst að rætur sögunnar liggja djúpt í þjóðfélagsveruleika sögutímans.

Sögupersónurnar eiga sér margar fyrirmyndir í raunveruleika sögutímans. Þar má nefna:

 Jón Hreggviðsson - Jón Hreggviðsson, bóndi á Fellsöxl í Skilmannahreppi, síðar á Efri-Reyni í Akranesshreppi.
 Snæfríður Íslandssól - Þórdís Jónsdóttir, systir Sigríðar konu Jóns Vídalíns biskups í Skálholti, og eiginkona Magnúsar Sigurðssonar í Bræðratungu er sú persóna sögutímans sem auðveldast er að tengja Snæfríði við. Fyrirmyndir hennar eru þó fleiri, t.d. Guðrún Ósvífursdóttir og Scarlett O'hara, sögupersóna Á hverfanda hveli. Peter Hallberg bar hana saman við Marie Grubbe í sögu J. P. Jacobsens.
 Arnas Arnæus - Árni Magnússon er hans helsta fyrirmynd, þó einnig virðist hafa verið tekið mið af afskiptum Skúla Magnússonar, landfógeta, af dönsku einokunarversluninni.
 Jón Grindvicensis - Jón Ólafsson úr Grunnavík, skrifari Árna Magnússonar.
 Magnús í Bræðratúngu - Magnús Sigurðsson í Bræðratungu.
 Jón Marteinsson - Jón Torfason frá Flatey og Jón Marteinsson frá Hildisey. Einnig hefur Jón Eggertsson frá Ökrum í Skagafirði verið nefndur í þessu sambandi.
 Metta kona Arnæusar - Mette Fischer kona Árna Magnússonar.
 Hólmfastur Guðmundsson, maður sem var hýddur fyrir að selja fisk fyrir snærisspotta en röngum kaupmanni á tímum Einokunarverslunarinnar

Fleiri persónur sögunnar eiga sér fyrirmyndir í raunveruleikanum, t.d. allir þeir Íslandskaupmenn sem nefndir eru og ýmsar aðrar minni háttar persónur.

Halldór notar sér annála töluvert. Stundum nánast orðrétt, til dæmis lýsinguna á bruna Kaupinhafnar í fimmtánda kafla þriðja bindis, sem er tekin úr Hítardalsannál. Einnig nýtir hann sér annað aðsótt efni eftir föngum en samsamar það þó sögunni og fær því þannig nýja merkingu og nýtt hlutverk.

Heimildir
 Eiríkur Jónsson, 1981. Rætur Íslandsklukkunnar. Hið íslenska bókmenntafélag, Reykjavík.

Tenglar 
 Mín klukka - klukkan þín; grein í Lesbók Morgunblaðsins 1976
 Guðs miskunn er það fyrsta sem deyr í vondu ári; grein í Lesbók Morgunblaðsins 1976
 Hans nafn lifir í stjörnunum; grein í Lesbók Morgunblaðsins 1977
 Dönsk svipa blakti listilega; grein í Lesbók Morgunblaðsins 1976
 Á nú loksins að höggva mig, spurði hann glaður; grein í Lesbók Morgunblaðsins 1977
 Hvar þú náir að kaupa kút kastaðu þar til öllu; grein í Lesbók Morgunblaðsins 1977
 Það er eldur í Kaupinhafn; grein í Lesbók Morgunblaðsins 1975
 Þjónn þeirra svarlausu; grein í Lesbók Morgunblaðsins 2000
 Öxi skil ég; grein í Lesbók Morgunblaðsins 1985
 Hver var Magnús í Bræðratungu; 1. grein í Lesbók Morgunblaðsins 1945
 Hver var Magnús í Bræðratungu; 2. grein í Lesbók Morgunblaðsins 1945
 Kennsluefni um Íslandsklukkuna; Kennsluvefir Hörpu Hreinsdóttur 

Skáldsögur eftir Halldór Laxness
Sögulegar skáldsögur
Það sem enginn sér var framlag Íslands til Söngvakeppni evrópskra sjónvarpsstöðva árið 1989. Flytjandi var Daníel Ágúst Haraldsson. Lag og texti var eftir Valgeir Guðjónsson. Lagið var fyrsta íslenska lagið til að hljóta engin stig í keppninni.

Framlög Íslands til Eurovision
Sjálfstætt fólk er skáldsaga eftir Halldór Laxness sem var gefin út í fjórum bindum á árunum 1933-1935: Landnámsmaður Íslands, Skuldlaust bú, Erfiðir tímar og Veltiár. Seinna meir voru bindin sameinuð í eina bók og er sú bók nefnd Sjálfstætt fólk. Bókin er ein þekktasta íslenska skáldsagan, hún er kennd á framhaldsskólastigi á Íslandi. Sagan er jafnan talin tilheyra félagslegri raunsæisstefnu í bókmenntafræðum og má ætla að hún gerist á árunum 1899-1921 á Íslandi.

Söguþráður 
Sagan fjallar um Guðbjart Jónsson, Bjart í Sumarhúsum, fjölskyldu hans og örlög þeirra. Sagan hefst þó á frásögn um Kólumkilla. Guðbjartur vann í 18 ár fyrir hreppstjórann í sveitinni meðal annars sem smali, en þá hafði hann loks safnað nægu fé til þess að kaupa sér sitt eigið land. Hann tók við landi er hafði verið í eyði sökum reimleika. Gunnvör og Kólumkilli voru draugar og höfðu tekið sér þar bólfestu og rekið fyrrum ábúendur í burtu. Bjartur trúði ekki á drauga og lét það ekki aftra sér frá því að hefja búskap í Veturhúsum. Hann breytti nafninu á bænum í Sumarhús og reisti nýtt býli. Hann giftist stuttu síðar Rósu, sem lést af barnsförum ári síðar. Bjartur var úti í leit að á þegar Rósa lést. Ásta Sóllilja, dóttir Rósu, rétt lifði af. Bjartur var mikill kvæðamaður og lagði ekki mikið í nútímakveðskap, heldur vildi rím og hefðbundna bragarhætti. Síðari hluti sögunnar fjallar að mestu um Ástu Sóllilju.

Helstu sögupersónur 
 Bjartur í Sumarhúsum, bóndi (Guðbjartur Jónsson)
 Rósa, móðir Ástu Sóllilju og fyrsta kona Bjarts
 Ásta Sóllilja, dóttir Rósu en aðeins stjúpdóttir Bjarts, Ingólfur Arnarsson var hennar eiginlegi faðir.
 Jón Guðbjartsson (Nonni)
 Helgi Guðbjartsson
 Guðmundur Guðbjartsson  (Gvendur)
 Guðfinna (Finna), seinni kona Bjarts
 Jón, hreppstjóri
 Rauðsmýrarmaddaman
 Ingólfur Arnarson Jónsson, faðir Ástu

En auk þess kemur móðir Finnu, Hallbera, amma Guðbjartssonanna mikið við sögu.

Eitt og annað 
 Sænski leikstjórin Ingmar Bergman hafði áhuga á að kvikmynda verk upp úr Sjálfstæðu fólki. Þannig segir frá í Regn í rykið eftir Thor Vilhjálmsson, sem tók viðtal við hann í Malmö á sjötta áratug 20. aldar: „Þó lýsir hann [Ingmar Bergman] áhuga sínum á Sjálfstæðu fólki eftir Laxness. Árum saman, segir hann: hefur mig langað til að gera kvikmynd byggða á fyrri hluta verksins. En það vantar peninga. Ég hef lengi reynt að fá peninga til þess en ekki tekist, sagði Bergman“.  
 Talið er að móðir Finnu eigi sér fyrirmynd í ömmu Halldórs, en persónur líkar ömmunni eru tíðar í verkum hans.

Tilvísanir

Tenglar 

 Rósalundur fátæktarinnar - föng Halldórs Laxness í ræðu skáldkonunnar á Útirauðsmýri; grein í Lesbók Morgunblaðsins 1976
 Mynd sem aflvaki skáldskapar; grein í Lesbók Morgunblaðsins 1990
 Vinstri vángi - kafli úr Sjálfstæðu fólki; birtist í Lesbók Morgunblaðsins 1997
 Mikil bók lítillar þjóðar; grein í Lesbók Morgunblaðsins 1996
 Enskur þýðandi sjálfstæðs fólks; grein í Lesbók Morgunblaðsins 1998
26. mars er 85. dagur ársins (86. á hlaupári) samkvæmt gregoríska tímatalinu. 280 dagar eru eftir af árinu.

Atburðir 
 752 - Stefán 2. varð páfi.
 1027 - Jóhannes 19. páfi krýndi Konráð 2. keisara hins Heilaga rómverska ríkis.
 1211 - Alfons 2. varð konungur Portúgals.
 1431 - Réttarhöldin yfir Jóhönnu af Örk hófust.
 1489 - Englendingar og Spánverjar sömdu um að Arthúr, elsti sonur Hinriks 8. Englandskonungs, skyldi giftast Katrínu af Aragóníu.
 1636 - Utrecht-háskóli var stofnaður í Hollandi.
 1687 - Ólafsvík varð löggilt verslunarhöfn með konungsbréfi.
 1707 - Skoska þingið var lagt niður.
 1796 - Napoléon Bonaparte tók við stjórn Ítalíuhers Frakka í Nice.
 1808 - Karl 4. Spánarkonungur sagði af sér og Ferdinand 7. sonur hans tók við.
 1871 - Parísarkommúnan var stofnuð formlega í París.
 1876 - Lúðurþeytarafélag Reykjavíkur var stofnað. Það er talin vera fyrsta hljómsveit á Íslandi.
 1919 - Póstmannafélag Íslands var stofnað.
 1920 - Varðskipið Þór kom til Vestmannaeyja, en hann var fyrsta björgunar- og varðskip Íslendinga.
 1947 - Knattspyrnusamband Íslands var stofnað.
 1961 - Sovétmenn endurheimtu leifarnar af geimfarinu Spútnik 10 ásamt hundinum Zvezdochka, sem var um borð. Geimfarinu var skotið upp sama dag.
 1971 - Austur-Pakistan lýsti yfir sjálfstæði frá Pakistan og Bangladess var stofnað.
 1973 - Flugslys varð í Búrfjöllum norðan Langjökuls. Þar fórst flugvélin Vor og með henni Björn Pálsson flugmaður og fleiri.
 1977 - Samtökin Focus on the Family voru stofnuð af James Dobson.
 1979 - Anwar Sadat og Menachem Begin undirrituðu friðarsáttmála í Hvíta húsinu í Washington.
 1982 - Fyrsta skóflustunga var tekin að Vietnam Veterans Memorial í Washington-borg.
 1991 - Hópur herforingja, undir stjórn Amadou Toumani Touré, gerði stjórnarbyltingu í Malí og handtók Moussa Traore forseta.
 1991 - Suður-Ameríkuríkin Argentína, Brasilía, Úrúgvæ og Paragvæ stofnuðu sameiginlegan markað ríkjanna, Mercosur.
 1995 - Schengensáttmálinn gekk í gildi.
 1996 - Alþjóðagjaldeyrissjóðurinn samþykkti 10,2 milljarða dala lán til Rússlands til að standa undir efnahagsumbótum.
 1997 - Lík 39 meðlima í nýtrúarhreyfingarinnar Heaven's Gate fundust í Kaliforníu.
 1997 - Sandline-málið: Julius Chan sagði af sér sem forsætisráðherra Papúu Nýju-Gíneu.
 1998 - Oued Bouaicha-fjöldamorðin áttu sér stað í Alsír. 52 voru myrt með eggvopnum, þar af 32 ungabörn.
 1999 - Tölvuormurinn Melissa hóf að smitast um Internetið.
 2000 - Vladimír Pútín var kosinn forseti Rússlands.
 2002 - Sænska símafyrirtækið Telia og finnska fyrirtækið Sonera tilkynntu um samruna.
 2002 - Íslenska kvikmyndin Reykjavík Guesthouse var frumsýnd.
 2003 - Félag lesblindra á Íslandi stofnað.
 2006 - Skotar bönnuðu reykingar á öllum opinberum stöðum.
 2010 - 46 fórust þegar kóreska herskipið Cheonan sökk við vesturströnd landsins með 104 um borð.
 2015 - Íslenska brjóstabyltingin hófst á því að þrjár íslenskar konur hvöttu kynsystur sínar til að mæta í Laugardalslaug berar að ofan.
 2017 - Yfir 700 voru handteknir í víðtækum mótmælum gegn stjórn Pútíns í Rússlandi.
 2018 - Yfir 100 rússneskir ríkiserindrekar í 20 löndum voru reknir vegna eitrunar Sergej og Juliu Skripal.

Fædd 
 1874 - Robert Frost, skáld (d. 1963).
 1875 - Syngman Rhee, suðurkóreskur stjórnmálamaður (d. 1965).
 1893 - Palmiro Togliatti, ítalskur stjórnmálamaður (d. 1964).
 1911 - Tennessee Williams, bandarískt leikskáld (d. 1983).
 1913 - Pál Erdős, ungverskur stærðfræðingur (d. 1996).
 1918 - Takashi Kasahara, japanskur knattspyrnumaður.
 1930 - Erlingur E. Halldórsson, íslenskur þýðandi (d. 2011).
 1931 - Leonard Nimoy, bandarískur leikari (d. 2015).
 1940 - James Caan, bandarískur leikari.
 1940 - Nancy Pelosi, bandarískur stjórnmalamaður.
 1941 - Richard Dawkins, breskur líffræðingur.
 1943 - Bob Woodward, bandarískur blaðamaður.
 1944 - Diana Ross, bandarísk söngkona.
 1948 - Richard Tandy, tónlistarmaður (Electric Light Orchestra).
 1948 - Steven Tyler, tónlistarmaður (Aerosmith).
 1949 - Patrick Süskind, þýskur rithöfundur.
 1950 - Martin Short, bandarískur leikari.
 1951 - Hafliði Arngrímsson, dramatúrg og leikhúsfrömuður.
 1956 - Haukur Hólm, fréttamaður á Stöð 2.
 1957 - Jónína Benediktsdóttir, íslensk athafnakona.
 1962 - John Stockton, bandarískur körfuknattleiksmaður.
 1968 - James Iha, bandarískur tónlistarmaður (The Smashing Pumpkins og A Perfect Circle).
 1968 - Adílson Batista, brasilískur knattspyrnumaður.
 1969 - Almir de Souza Fraga, brasilískur knattspyrnumaður.
 1972 - Víkingur Kristjánsson, íslenskur leikari.
 1972 - Leslie Mann, bandarísk leikkona.
 1973 - Larry Page, einn af stofnendum Google.
 1979 - Jay Sean, breskur söngvari.
 1980 - Pascal Hens, þýskur handknattleiksmaður.
 1982 - Mikel Arteta, spænskur knattspyrnumaður.
 1985 - Keira Knightley, ensk leikkona.
 1997 - Sara Pétursdóttir, íslensk söngkona betur þekkt undir listamannsnafninu Glowie.

Dáin 
 1130 - Sigurður Jórsalafari, Noregskonungur (f. um 1090).
 1212 - Sancho 1. Portúgalskonungur (f. 1154).
 1324 - María af Lúxemborg, Frakklandsdrottning, önnur kona Karls 4. (d. 1324).
 1350 - Alfons 11., konungur Kastilíu (f. 1311). 
 1378 - Gregoríus 11. páfi.
 1811 - Ketill Jónsson Melstað, danskur lögfræðingur (f. 1765).
 1814 - Joseph-Ignace Guillotin, franskur læknir (f. 1738).
 1827 - Ludwig van Beethoven, þýskt tónskáld (f. 1770).
 1892 - Walt Whitman, bandarískt skáld (f. 1819).
 1902 - Cecil Rhodes, breskur landkönnuður (f. 1853).
 1923 - Sarah Bernhardt, frönsk leikkona (f. 1844).
 1926 - Constantin Fehrenbach, þýskur stjórnmálamaður (f. 1852).
 1945 - David Lloyd George, forsætisráðherra Bretlands (f. 1863).
 1959 - Raymond Chandler, bandarískur rithöfundur (f. 1888).
 1990 - Sveinbjörn Sigurjónsson, íslenskur skólastjóri (f. 1899).
 1992 - Rihei Sano, japanskur knattspyrnumaður (f. 1912).
 1995 - Ko Takamoro, japanskur knattspyrnumaður (f. 1907).
 1996 - David Packard, verkfræðingur og annar stofnenda Hewlett-Packard (f. 1912)
 1997 - Marshall Applewhite, stofnandi sértrúarsöfnuðarins Heaven's Gate (f. 1931).
 2004 - Takeshi Kamo, japanskur knattspyrnumaður (f. 1915).
 2005 - Einar Bragi Sigurðsson, íslenskt skáld og þýðandi (f. 1921).
 2005 - James Callaghan, forsætisráðherra Bretlands (f. 1912).
 2011 - Paul Baran, bandarískur verkfræðingur (f. 1926).
 2015 - Tomas Tranströmer, sænskt skáld (f. 1931).

Mars
Hamas, skammstöfun fyrir Harakat al-Muqawamah al-Islamiyyah (arabíska: Íslamska andspyrnuhreyfingin), eru herská palestínsk múslimasamtök sem starfa aðallega á Heimastjórnarsvæðum Palestínumanna. Samtökin stofnuðu  stjórnmálaflokk og eru í meirihluta á þingi Palestínumanna. 

Hamas voru stofnuð af Ahmed Jassin síðla árs 1987, þá sem klofningshreyfing úr Bræðralagi múslima, og helga sig stofnun íslamsks ríkis í Palestínu. Ísraelsríki, Bandaríkin, Evrópusambandið og fleiri lönd hafa skilgreint samtökin sem hryðjuverkasamtök. Þrátt fyrir þetta reka samtökin líka ýmsa samfélagsþjónustu svo sem heilsugæslu og skóla.

Söguágrip
Rætur Hamas liggja hjá Bræðralagi múslima, stærstu og elstu hreyfingu íslamista í heimi. Árið 1973 stofnaði Ahmed Jassin, meðlimur í Bræðralaginu, góðgerðarsamtökin Mujama, sem meðal annars rak sjúkrahús, barnaheimili og skóla. Hernámsstjórn Ísraela á Gasaströndinni hvatti Mujama árið 1978 til að sækja um skráningu sem góðgerðarfélag og veitti stofnuninni fjárhagslega styrki. Stefna Ísraela á þessum tíma var sú að styðja íslamskar hreyfingar á hernumdu svæðunum til þess að kljúfa palestínsku þjóðernishreyfinguna, sem var þá undir stjórn veraldlegra flokka í Frelsissamtökum Palestínu (PLO).

Á níunda áratugnum fóru Mujama-menn í síauknum mæli að beita ofbeldi gegn hlutum sem þeir álitu ekki samræmast íslamstrú, meðal annars kvikmyndahúsum, veitingahúsum sem buðu upp á áfengi og spilavítum. Þetta leiddi til þess að Ísraelar hættu stuðningi við samtökin og létu árið 1984 handtaka Jassin og tólf samverkamenn hans, auk þess sem vopnahirsla þeirra var gerð upptæk.

Árið 1987 stofnaði Jassin formlega Hamas-samtökin ásamt öðrum íslamistum. Tilgangurinn með stofnun samtakanna var að gera meðlimum Bræðralags múslima kleift að berjast gegn Ísraelum í fyrstu intifödunni, uppreisn Palestínumanna gegn ísraelsku hernámi sem stóð frá 1987 til 1993. Í stofnsáttmála Hamas, sem var gerður í ágúst 1988, var boðað að íslamstrú skyldi tortíma Ísrael og að öll Palestína væri íslamskt land sem múslimar gætu aldrei gefið eftir. Á tíunda áratugnum mótmæltu Hamas-samtökin Óslóarsamkomulaginu sem leiðtogar PLO gerðu við stjórn Ísraels í viðleitni til að leysa úr deilum þjóðanna.

Þegar Persaflóastríðið braust út með innrás Íraks í Kúveit árið 1990 lýsti Yasser Arafat, leiðtogi PLO, yfir stuðningi við Saddam Hussein, forseta Íraks. Hamas-samtökin hvöttu aftur á móti bæði Íraka og Bandaríkjamenn til þess að draga hersveitir sínar burt frá Kúveit. Þetta leiddi til þess að margir fjárhagslegir bakhjarlar PLO, bæði í Sádi-Arabíu og í Íran, hættu stuðningi við þau samtök og fóru þess í stað að styðja Hamas.

Með auknum erlendum fjárstuðningi gátu Hamas-samtökin að miklu leyti tekið við af hlutverki PLO í velferðarmálum. Þetta leiddi til þess að vinsældir Hamas jukust gríðarlega meðal palestínskrar alþýðu. Hamas-samtökin vörðu miklum hluta fjár síns til uppbyggingar samfélagsþjónustu í Palestínu samhliða því sem samtökin stóðu fyrir áframhaldandi árásum gegn Ísraelsríki. Áætlað er að frá 1993 til 2009 hafi rúmlega 500 manns látist í um 350 árásum sem Hamas-samtökin stóðu fyrir.

Hamas-samtökin komust til valda á Gasaströndinni árið 2007 eftir að þau unnu sigur í þingkosningum og unnu síðan stutt stríð gegn Fatah-hreyfingunni, sem styður Mahmúd Abbas, forseta Palestínu og leiðtoga PLO. Umsátursástand hefur ríkt á Gasaströndinni frá því að Hamas komst þar til valda þar sem samtökin neita að sameinast palestínsku heimastjórninni á Vesturbakkanum og Ísraelar ráða yfir lofthelgi, strandlengju og vöruflutningum til svæðisins.

Hernaðarátök við Ísrael frá 2008
Palestínumenn hafa ítrekað mótmælt og barist gegn lokun Ísraela á Gasaströndinni frá valdatöku Hamas, sem hefur margsinnis leitt til blóðugra átaka. Árið 2008 kom til átaka eftir að Hamas-liðar skutu eldflaugum á Ísrael frá Gasaströndinni, sem leiddi til átaka þar sem 1.100 Palestínumenn og 13 Ísraelar létust.

Árið 2012 gerðu Ísraelar loftárásir á Gasaströndina til að ráða af dögum Ahmed Jabari, leiðtoga hernaðarvængs Hamas. Eftir vikulöng átök hafði Jabari verið drepinn ásamt 150 Palestínumönnum og sex Ísraelsmönnum.

Gasastríðið 2014 hófst eftir að Hamas-liðar rændu þremur ísraelskum unglingum og myrtu þá á Gasaströndinni. Ísraelsher hóf viðbragðsaðgerðir á Vesturbakkanum þar sem 350 Palestínumenn voru handteknir en Hamas brást við með því að skjóta eldflaugum frá Gasaströndinni á Ísrael. Þessi átök entust í sjö vikur og að þeim loknum höfðu 2.200 Palestínumenn og 73 Ísraelar fallið í valinn.

Þann 7. október 2023 gerði Hamas óvænta stórárás á Ísrael með mikilli flugskeytahríð þar sem um 250 ísraelskir ríkisborarar létust. Fjöldi Hamas-liða braust jafnframt í gegnum girðingarnar í kringum Gasa og réðst á bæi og þorp Ísraela við landamærin. Meðal annars gerðu liðsmenn Hamas árás á tónlistarhátíð í suðurhluta Ísraels og drápu þar um 260 óbreytta borgara.

Benjamín Netanjahú, forsætisráðherra Ísraels, lýsti yfir stríðsástandi í kjölfar árásanna.

Tenglar 
 Vefsíða Hamas

Tilvísanir

Hamas
Palestínskir stjórnmálaflokkar
Langafasta, einnig kölluð sjöviknafasta, hefst á Öskudegi, miðvikudegi í 7. viku fyrir páska. Föstuinngangur stendur frá sunnudeginum á undan og getur borið upp á 1. febrúar til 7. mars og fara þeir víðast hvar í hinni vestrænu kirkju fram með fögnuði fyrir föstutímann. Á Íslandi er í dag er ekki haldið upp á sunnudaginn lengur en hann hefur þó verið tengdur Æskulýðsdegi þjóðkirkjunnar, haldið er aftur á móti upp á mánudaginn með Bolludegi, þriðjudaginn með Sprengidegi og svo hefst Langafasta á miðvikudeginum með Öskudegi.

Siður er á Íslandi að á lönguföstu séu Passíusálmar Hallgríms Péturssonar lesnir í Ríkisútvarpinu.

Uppruni 
Lönguföstu kristinna má rekja til 40 daga föstu Gyðinga fyrir páska. Heilbrigðissjónarmið virðast hafa ráðið miklu um föstusiði eftir landsvæðum og síðar gildi þess meðal hirðingja að fella ekki lambfylltar ær sem áttu að bera á páskunum. Gyðingar skipuðu því bann við kjötáti sjö vikurnar fyrir Páska og er það frumgerð Lönguföstu eins og hún er tímasett í dag. Páskarnir voru því uppskeruhátíð og nýfæddum lömbum slátrað við mikil hátíðarhöld. Páskalambið sem trúartákn er frá þessum tíma runnið. Á dögum Krists voru gyðingar ekki lengur hirðingjar en páskalambið lifði áfram sem trúartákn en í stað þess voru þeir orðin akuryrkjuþjóð og því var hátíð ósýrða brauðsins búin að bætast við tákn Páskanna.

Páskafasta kristinna manna var upphaflega ekki lengri en föstudagurinn langi og laugardagurinn eftir eða sá tími sem Jesús hvíldi í gröf sinni.  Um miðja 3. öld var þó víða orðið siður meðal kristinna safnaða að fast eina til tvær vikur fyrir Páska. En á fyrri hluta 4. aldar varð 40 daga fastan ráðandi. Með því var föstutími gyðinga tekin upp að nýju en þá undir þeim formerkjum að Jesús hafi fastað 40 daga í eyðimörkinni og Móses dvalist jafnlengi á Sínaífjalli. Um miðja 5. öld útskýrði Leó páfi 1. tilgang lönguföstu sem að hún ætti að undirbúa sálina fyrir páskaundrið með innri hreinsun og helgun. Hún var því tími iðrunar fyrir drýgðar syndir. Sjálf fastan var mikilvægasti þáttur þessa undirbúnings.  

Föstuhald var misstrangt í kaþólskum sið. Kjöt var efst á bannlistanum, þá egg og smjör, svo fiskur, næst grænmeti og mjólkurvörur en ströngust var fasta upp á vatn og brauð. Mismunandi var hve mikið eða hve oft mátti neyta þessa matar en fasta er ekki megrun né svelti heldur aðhald og agi í mataræði.

Föstuinngangur 
Föstuinngangur er upphaf langaföstu sem stendur yfir þrjá daga fyrir öskudag, frá sunnudegi til þriðjudags. Hann fer víðast fram með fögnuði fyrir föstutímann. Gleðskapur við upphaf föstunnar á sér fornar rætur og hefur runnið saman við vorhátíðir í Suður-Evrópu. Algengt var að stéttir samfélagsins hæfu föstu hver sinn dag í föstuinngang og gat því orðið samfeld kjötkveðjuhátíð í nokkra daga. Við siðaskiptin var gerð hörð hríð að þessum siðum og til dæmis bannaði Danakonungur föstugangshlaup í löndum sínum á 17. öld en ekkert er vitað um slíka skemmtun á Íslandi fyrr en á 18. öld. Heimildir geta um matarveislur á þriðjudaginn, sprengidagskvöld, og telja má víst að saga þeirra nái aftur til kaþólskra tíma. Ekki var haldið upp á mánudaginn fyrr en á 19. öld með Bolludeginum en miðvikudagurinn hafi breyst úr iðrunardegi í skemmtidag eftir siðaskiptin á 16. öld.

Tengt efni 
 Bolludagur
 Sprengidagur
 Öskudagur

Heimildir

 
 

Dagatal
Kristnar hátíðir
Hræranlegar hátíðir
Valur Snær Gunnarsson (f. 26. ágúst 1976) er íslenskur rithöfundur, blaðamaður, ritstjóri og fyrrum söngvari rokkhljómsveitarinnar Ríkið sem flutti pólitískt rokk. 

Árið 2000 gaf hann út sólóplötu, Reykjavík er köld, þar sem hann söng lög eftir Leonard Cohen í eigin þýðingu. Árið 2003 gaf Ríkið út fyrstu og einu plötu sína, Seljum allt, með textum eftir Val. Valur var þekktur fyrir óvenjulega sviðsframkomu þar sem hann leitaði sér fyrirmynda í pönkinu og meðal óheflaðra rokkara. Þegar Valur kom fram ásamt Ríkinu var hann jafnan klæddur hermannajakka, nokkrum númerum of litlum.

Valur var ritstjóri Reykjavík Grapevine til ársins 2005 og hefur eftir það fengist við skriftir og blaðamennsku, m.a. á DV og Fréttablaðinu. Árið 2004 gaf hann út ljóðasafn á ensku, A Fool for Believing (Owings Mills, Md.: Watermark, 2004).

Hann hefur gefið út tvær skáldsögur, Konungur norðursins: Harmsaga Ilkka Hampurilainen. 1 sem kom út 2007 (Mál og menning) og Síðasti elskhuginn sem kom út 2013 (Ormstunga), og hafa þær báðar fengið góða dóma. Í 2015 gaf hann út stutta ævisögu, Paul Luchterhand 1873-1923, og árið 2017 gaf hann út Örninn og fálkinn: Skáldsaga (Mál og menning).

Íslenskir söngvarar
Íslenskir rithöfundar
Íslenskir blaðamenn
Passíusálmarnir eru sálmar eftir Hallgrím Pétursson, sem hann orti á árunum 1656-1659. Þeir teljast vera höfuðverk hans og hafa verið hluti af páskahefð Íslendinga um margra alda skeið.  Sálmarnir eru 50 talsins og í þeim er píslarsaga Krists rakin af mikilli innlifun. Þeir hafa komið út á íslensku oftar en 80 sinnum og hafa verið þýddir á fjöldamörg önnur tungumál. Sálmarnir eru fluttir í Ríkisútvarpinu á föstunni ár hvert, og hafa einnig verið fluttir í heild sinni á Föstudaginn langa í Hallgrímskirkju síðan hún var vígð.

Séra Hjörleifur Þórðarson á Valþjófsstað (d. 1786 um nírætt) þýddi Passíusálma Hallgríms á latínu, og var sú þýðing gefin út í Kaupmannahöfn 1785, og nefndist: Quinquaginta psalmi passionales.  Formála Passíusálmanna lýkur með orðunum Vale pie lector (latína: „Sæll, guðhræddi lesandi“ eða „Vertu sæll góði lesandi“).

Tilvísanir

Tenglar
 Konungur Passíusálmanna. Dr. Magnús Jónsson prófessor, Kirkjuritið 9. tbl. 1. desember 1943, bls. 331–344.
 Passíusálmarnir Passíusálmarnir af Snerpuvefnum

Íslensk ritverk
Sálmar
Ríkisútvarpið ohf. (skammstafað RÚV) er opinbert hlutafélag staðsett á Íslandi, sem hóf göngu sína árið 1930 og sér um útsendingar á útvarpi og sjónvarpi. Útvarpsstjóri frá 2020 er Stefán Eiríksson.

Það sendir út eina sjónvarpsstöð sem heitir Sjónvarpið en er oft í daglegu tali kölluð Stöð 1 eða RÚV. Það rekur þrjár útvarpsstöðvar, Rás 1 sem einbeitir sér að dagskrárgerð um menningu af ýmsum toga, Rás 2 sem hefur það verksvið að fjalla um tónlist, dægurmál og fleira í þeim dúr og Rondó sem sendir stafrænt út á höfuðborgarsvæðinu og spilar klassíska tónlist og djass allan sólarhringinn. Einnig sendir ungmennaþjónustan RÚV Núll út tónlist á netinu allan sólarhringinn.

Einnig starfrækir RÚV fjórar deildir á landsbyggðinni sem sinna fréttaþjónustu á sínum svæðum og senda út staðbundna dagskrá á vissum tímum, deildirnar eru á Ísafirði, Akureyri, Egilsstöðum og Selfossi. Þar að auki rekur Ríkisútvarpið frétta- og dagskrárvefinn ruv.is og textavarpið. Ríkisútvarpið er fjármagnað með auglýsingum en einkum framlagi úr ríkissjóði. Áður var innheimt afnotagjald sem öllum eigendum sjónvarps- og útvarpstækja bar skylda til að greiða en afnotagjöldin voru afnumin árið 2009 og upp tekinn nefskattur sem á að renna óskiptur í reksturinn.

Útvarp 
Ríkisútvarpið hóf útsendingar 20. desember 1930, en fyrir þann tíma höfðu verið starfræktar einkareknar útvarpsstöðvar í Reykjavík og á Akureyri, sú fyrsta var H.f. Útvarp. Fyrstu ár útvarpsins var bara sent út á einni rás og í nokkra klukkutíma á kvöldi. Fyrsti útvarpstjórinn var Jónas Þorbergsson. Ríkisútvarpið þurfta að fara eftir ákveðnum útvarpreglum svo sem að rækta íslenska tungu og sögu íslands. Einnig þurftu þeir að vera með einhverskonar fréttir og láta í ljós mismunandi skoðanir fyrir fólk til umhugsunar. Það þurfti líka að huga að hafa skemmtiefni fyrir almenning og einnig eitthvað uppbyggilegt barnaefni fyrir krakka á öllum aldri. Útvarpið hóf rekstur sinn í Austurstræti 12, því húsi sem nú er English Pub. Árið eftir stofnun flutti það í Landssímahúsið við Austurvöll, þar sem það var til húsa til ársins 1959. Þá flutti útvarpið á Skúlagötu 4, hús sem í dag er þekkt sem Sjávarútvegshúsið. Árið 1987 flutti útvarpið í núverandi húsnæði, Útvarpshúsið í Efstaleiti. Í ágúst 1982 hófust útsendingar RÚVAK á Akureyri, en sú deild hafði bæði umsjón með að skaffa deildum fyrir sunnan frétta- og dagskrárefni, sem og svæðisbundnar útsendingar með áherslu á málefni svæðis. Árið 1983 hóf svo Rás 2 útsendingar sínar. Í fyrstu átti sú stöð að vera fyrir yngri kynslóðina t.d fyrir unglingana – þar voru t.d. spilaðir poppþættir og nútímalegra efni en á Rás 1 – en í dag er dagskráin mjög fjölbreytt. Sama má reyndar segja um Rás 1, en þó eru gerðar þar meiri kröfur um að efni sé meira unnið, meira lagt í dagskrárgerðina. Dagskrárfólk á Rás 1 keppist við að vinna vandað efni af öllu tagi. Þar má heyra reglulega leikritaflutning. Útvarpsleikhúsið hefur starfað reglubundið frá árinu 1947 og sendir jafnan út á Rás 1, þó stundum séu einnig útsendingar frá leikhúsinu á Rás 2. Á Rás 1 er sendir út reglulega tónleikar frá Sinfóníuhljómsveit Íslands. Eldra fólk hlustar mikið á Rás 1 en það er víðari hlustendahópur á Rás 2. 17. júní 1996 hóf Ríkisútvarpið útsendingar á netinu. Sumarið 2004 hóf RÚV tilraunaútsendingar útvarpsstöðvarinnar Rondó, sem leikur klassíska tónlist og djass í ókynntri sjálfvirkri dagskrá. Í mai 2018 bættist svo ungmennaþjónustan Rúv Núll í flóruna, útsending á netinu sem er í gangi allann sólarhringinn, megni tímans er send út ókynnt tónlist en á kvöldin eru sjónvarpsþættir. Það mætti því skilgreina RÚV núll streymið sem blöndu af sjónvarps- og útvarpsstöð, þó stofnunin sjálf skilgreinir þjónustuna sem vefsíðu.

Sjónvarp 
Aðalgrein: Sjónvarpið.
Sjónvarpið hóf göngu sína þann 30. september árið 1966.

Almennt 

Sjónvarpið og útvarpið eru nú í sama húsi eða frá árinu 2000 við Efstaleiti 1. Ríkisútvarpið er eini fjölmiðillinn hér á landi sem leiðbeinir starfsmönnum um íslenskt mál og hefur markað sér stefnu í þeim málum. 

Útvarpsstjóri síðan 2020 er Stefán Eiríksson og hefur hann það hlutverk að annast rekstur og fjármál ríkisútvarpsins. Útvarpsstjóri gegnir starfi sínu í fimm ár í senn en þá skipar menntamálaráðherra nýjan.

Ætlunarverk ríkisútvarpsins samkvæmt vef þeirra er að vera í fararbroddi íslenskra fjölmiðla með því að bjóða landsmönnum fjölbreytta og vandaða dagskrá í samræmi við menningar- og lýðræðishlutverk sitt.

Með lögum sem sett voru 23. janúar 2007 var Ríkisútvarpinu breytt í opinbert hlutafélag. Mikil óánægja var um frumvarpið meðal stjórnarandstöðunnar sem að beitti málþófi til þess að tefja framgöngu þess en yfir 100 klukkustundir fóru í umræður. Frumvarpið var á endanum samþykkt með 29 atkvæðum gegn 21, 13 þingmenn voru fjarstaddir og tók það gildi 1. apríl 2007.

Miklir niðurskurðir voru hjá Ríkisútvarpinu frá 2008. Almennrar óánægju gætti með uppsagnahrinu í desember 2013 og var efnt til mótmæla fyrir utan útvarpshúsið og fundar í Háskólabíói í kjölfarið þar sem fulltrúar fjölda aðila í samfélaginu fordæmdu aðgerðina.

Markmið 
Meginmarkmið Ríkisútvarpsins eru samkvæmt útvarpslögum:

 Að vera vettvangur og hvati lýðræðislegrar umræðu
 Að endurspegla íslenska menningu og stuðla að varðveislu tungunnar
 Að upplýsa og fræða landsmenn um íslensk og erlend málefni
 Að vera vettvangur fyrir nýsköpun í dagskrárgerð
 Að efla dagskrárgerð utan höfuðborgarsvæðisins
 Að tryggja öfluga dreifingu dagskrárefnis
 Að varðveita dagskrárefni fyrir komandi kynslóðir
 Að standa vörð um öryggishlutverk sitt.

Útvarpsstjórar 

Sjá grein: Útvarpsstjóri

 Jónas Þorbergsson (1930-1953)
 Sigurður Þórðarson (settur) (1950-1952)
 Vilhjálmur Þ. Gíslason (1953-1967)
 Andrés Björnsson (1968-1986)
 Markús Örn Antonsson (1985-1991)
 Heimir Steinsson (1991-1996)
 Pétur Guðfinnsson (settur) (1996-1997)
 Markús Örn Antonsson (1998-2005)
 Páll Magnússon (2005-2013)
 Magnús Geir Þórðarson (2014-2019)
 Stefán Eiríksson (2020–)

Tenglar 
 Fréttavefur og vefsíða Ríkisútvarpsins
 Lög um Ríkisútvarpið
 Lög um Ríkisútvarpið ohf.

Heimildir 
 http://wayback.vefsafn.is/wayback/20060522223656/www.ruv.is/heim/upplysingar/um/
 http://wayback.vefsafn.is/wayback/20060522230755/www.ruv.is/heim/upplysingar/um/stefna/
 http://mbl.is/mm/frett.html?nid=1248536
 http://okkarruv.blogspot.com
 http://www.bjorn.is/pistlar/2005/09/04/nr/3247
 Ólund gagnvart Rúv
 Ríkisútvarpið hf., skoðun Verslunarráðs Íslands
 Hið heilaga stríð gegn RÚV, Gunnar Hólmsteinn Ársælsson
 Hin árlega atlaga, Árni Heimir Ingólfsson
 Kaldhæðnislegt ástar- og haturssamband við Ríkisútvarpið, eftir Óla Björn Kárason 12. september 2012
 Ríkisútvarpinu ohf. blæðir út, eftir  Óli Björn Kárason 17. júlí 2013

Tilvísanir

Ríkisútvarpið
Íslenskir fjölmiðlar
Opinber hlutafélög
Íslenskar útvarpstöðvar
Eðlisfræði er sú grein náttúruvísindanna sem fjallar um samhengi efnis, orku, tíma og rúms og beitir vísindalegum aðferðum við hönnun líkana, sem setja náttúrufyrirbæri í stærðfræðilegan búning. Eðlisfræðingar rannsaka meðal annars víxlverkun efnis og geislunar og samhengi efnis og orku, tíma og rúms til þess að skilja hvernig alheimurinn virkar.

Eðlisfræðin skýrir efni þannig að það sé samsett úr frumeindum, sem eru samsettar úr kjarneindum, sem aftur eru gerðar úr kvörkum. Efni og orka eru í raun sama fyrirbærið samkvæmt afstæðiskenningunni. Geislun er skýrð með ljóseindum og/eða rafsegulbylgjum (tvíeðli). Lögmál eðlisfræðinnar eru flest sett fram sem stærðfræðijöfnur, yfirleitt sem línulegt samband tveggja stærða, eða sem 1. eða 2. stigs deildajöfnur.

Nútímaeðlisfræði reynir að sameina megingreinar eðlisfræðinnar, rafsegulfræði (rafsegulkrafturinn), þyngdaraflsfræði (þyngdarkrafturinn) og kjarneðlisfræði (sterki og veiki kjarnakrafturinn) í eina allsherjarkenningu.

Helstu greinar eðlisfræðinnar 
Eðlisfræðinni má skipta gróflega í kjarneðlisfræði, þétteðlisfræði, atómfræði, stjarneðlisfræði og hagnýtta eðlisfræði. Þessar greinar hafa svo fjölda sérhæfðra undirgreina, eins og öreindafræði, safneðlisfræði, sameindaeðlisfræði, ljósfræði, skammtafræði, rafgasfræði, geimeðlisfræði og klassíska aflfræði. Þessar greinar vinna út frá nokkrum grundvallarkenningum, eins og afstæðiskenningunni, kenningunni um miklahvell, staðallíkaninu, samþættingarkenningunni og ofurstrengjafræði.

Frá 20. öld hafa rannsóknarsvið eðlisfræðinnar orðið sérhæfðari og flestir eðlifræðingar í dag vinna allan sinn feril á þröngu sérsviði. Fræðimenn sem vinna á mörgum sviðum, eins og Albert Einstein og Lev Landau, eru sífellt sjaldgæfari. 

 
Raunvísindi
Spil eða leikur er athöfn ætluð til að skemmta einum eða fleiri leikmönnum. Leiki má skilgreina út frá a) markmiðum sem leikmönnum er ætlað að ná, og b) þeim reglum sem leikmenn verða að fylgja. Sumir leikir eru bara fyrir einn leikmann, en yfirleitt eru þeir ætlaðir fleiri leikmönnum sem keppa sín á milli. Yfirleitt þurfa leikmenn að taka ákvarðanir sem hafa áhrif á velgengni þeirra í leiknum, ákvarðanirnar þurfa þó að vera teknar í samræmi við settar reglur. Það kallast yfirleitt svindl ef leikmaður fylgir ekki reglunum í athöfnum sínum, og talað er um að leikmaður hafi rangt við.

Frá örófi alda hafa menn leikið leiki, sér og öðrum til skemmtunar. Fjölmargar tegundir leikja hafa orðið til; nokkrar þeirra eru listaðar neðar á síðunni.

Heimspekingurinn Ludwig Wittgenstein færði rök fyrir því í riti sínu, Philosophische Untersuchungen (Rannsóknum í heimspeki), að hugtakið „leikur“ yrði ekki skilgreint með einföldum hætti, heldur yrði að líta svo á að einungis væri hægt að skilgreina hugtakið með fjölda mismunandi skilgreininga sem deila einhverjum líkindum.

Ýmsar tegundir leikja 
 Ágiskunarleikir
 Barnaleikir
 Bílaleikir
 Borðspil
 Drykkjuleikir
 Fjárhættuspil
 Hlutverkaleikir
 Íþróttaleikir
 Orðaleikir
 Partíleikir
 Póstleikir
 Púsluspil
 Ratleikir
 Rökþrautir
 Spunaspil
 Spurningaleikir
 Stærðfræðileikir
 Teningaspil
 Tilviljunarleikir
 Tölvuleikir

Tengt efni 
 Leikur

Tenglar 
 Eigum við að slá í slag?; grein í Morgunblaðinu 1957
 Að leika sér saman; grein í Lesbók Morgunblaðsins 1976

Spil
Tölvuleikur er hvers kyns leikur sem leikinn er í tölvu eða leikjatölvu. Þeir eru margs konar; spilakassaleikir, sjónvarpsleikir, textaleikir, netleikir og herkænskuleikir hafa t.d. verið vinsælar tegundir. Upp á síðkastið hafa tölvuleikir í auknum mæli verið notaðir til auglýsinga og í stafrænni list.

Vélbúnaður 

Tölvuleikir eru spilaðir á ýmiskonar vélbúnaði. Algengustu gerðir eru heimilistölvur eða leikjatölvur. Aðrar gerðir af vélbúnaði eru handleikjatölvur eins og Nintendo DS leikjatölvan eða spilakassar sem eru sérstaklega hannaðir til þess að spila tölvuleiki. Á síðustu árum hefur sú þróun átt sér stað að raftæki sem áður fyrr notuðust ekki við hugbúnað hafa í sífellt meiri mæli notast við hugbúnaðarlausnir. Þar af leiðandi er hægt að spila tölvuleiki á enn fleiri miðlum en áður. Sem dæmi um vélbúnað sem getur spilað tölvuleiki en er ekki sérhannaður til þess eru farsímar, lófatölvur, grafískar reiknivélar, GPS-tæki, MP3-spilarar, stafrænar myndavélar og úr.

Flokkar 

Tölvuleikir eru eins og bækur, bíómyndir og tónlist oft flokkaðir niður í mismunandi gerðir. Algengast er að flokka tölvuleiki eftir því hvernig þeir eru spilaðir líkt og í ævintýraleiki, skotleiki, bardagaleiki og þrautaleiki. Til eru margir undirflokkar og hægt er að setja suma leiki í marga flokka á meðan erfitt er að flokka aðra. Sem dæmi um tölvuleik sem hægt væri að flokka á marga vegu er leikurinn Doom 3. Hann er fyrst og fremst fyrstu persónu skotleikur en einnig væri hægt að flokka hann sem hryllingsleik.

Stjórntæki 

Það fer eftir gerð leiks og á hvernig tölvu hann er spilaður , hvernig stjórntæki eru notuð. Í venjulegum heimilistölvum er oft notast við lyklaborð, mús eða bæði lyklaborð og mús í einu. Á heimilistölvum er einnig hægt að kaupa sérstaka stýripinna fyrir leiki og eru sérhannaðir stýripinnar fyrir flugherma og bílaleiki þónokkuð algengir.

Á leikjatölvum er langalgengast að notast sé við sérstaka stýripinna sem eru sérhannaðir fyrir hverja tölvu og fylgja þá oft með tölvunni sjálfri. Fyrstu leikjatölvurnar notuðust við lyklaborð og einfalda stýripinna en eftir því sem leikjatölvurnar þróuðust hurfu lyklaborðin smám saman. Stýripinnar fyrir leikjatölvur hafa þróast mikið frá upphafi og með hverri kynslóð af leikjatölvum koma oftast einhverjar nýjungar fram á sjónarsviðið.

Á leikjatölvum er einnig hægt að kaupa sérhannaða stýripinna sem oft eru sérhannaðir fyrir sérstaka leiki. Í skotleikjum á borð við Duck Hunt og House of the Dead 2 er notast við sérstakar tölvuleikjabyssur og í leiknum Guitar Hero er notast við sérstakan tölvuleikjagítar.

Kenningar 
Þrátt fyrir það að tæknilegir þættir tölvuleikja hafa verið rannsakaðir í mörg ár eru rannsóknir um áhrif tölvuleikja á samfélagið skemmra á veg komnar. Samfélagslegar rannsóknir eru gerðar á sviði frásagnarfræði og leikjarannsókna. Sögumenn líta á tölvuleiki sem miðil þar sem einstaklingar fá að vera aðrar persónur og taka ákvarðanir í nýjum heimi með hliðsjón af Holodeck-tækninni úr Star Trek. Fræðimenn á sviði leikjarannsókna eru ósammála þessari skoðun og telja tölvuleiki byggjast fyrst og fremst á umhverfi og reglum leikjanna. Rök þeirra eru að söguþræðir og persónur séu ekki nauðsynlegar í leikjum. Tölvuleikir notast hins vegar oft við söguþráð meðal annars vegna þess að almenningur er vanur því að ýmsir skemmanamiðlar eins og kvikmyndir geri slíkt hið sama. Söguþráður í tölvuleikjum er þannig oft notaður til þess að draga spilara að leiknum..

Félagsleg áhrif 
Í rannsókn sem GameVision Europe gerði í ríkjum Evrópusambandsins voru 54% leikmanna sem spila leiki á farsímum eða lófatölvum, 20% leikmanna eru kvenkyns og 21% spila tölvuleiki með vinum.

Tölvuleikir hafa lengi verið félagsvænir. Fjölspilunarleikir eru spilaðir af nokkrum leikmönnum, ýmist sem keppnisleikur eða með nokkrum stýripinnum. Leikjatölvur hafa síðan þá komið með tveimur eða fjórum tengjum fyrir stýrapinna. Heimilistölvur einblýna frekar á netið fyrir fjölspilun, ýmist í gegnum staðarnet eða internetið. Fjöldanetspunaleikir geta tekið við gríðarlega háum fjölda leikmanna; EVE Online setti met með 54.446 leikmenn á einum netþjón árið 2010.

Kostir tölvuleikja 
Rannsóknir sýna að leikmenn sem spila tölvuleiki hafa betri samhæfingu augna og handa ásamt betri samhæfingu miðtaugakerfisins og vöðva, sem leiðir af sér betra þol fyrir truflunum og talningu hluta sem eru sýnd í skamman tíma, heldur en þeir sem spila ekki tölvuleiki.

Í bók Steven Johnson, Everything Bad is Good for You, færir hann rök fyrir því að tölvuleikir séu erfiðari en hefðbundin spil. Tölvuleikir halda aftur mikilvægum upplýsingum svo að leikmaðurinn þarf að átta sig á umhverfi leiksins. Flestir leikir gera kröfu um mikla athygli og þeir fresta ánægju mun lengur en aðrar skemmtanir.

Leikmenn eru með einbeitt viðhorf gangvart tölvuleikjum. Einbeitingin er það mikil að þeir glíma við vandann án þess að átta sig á því að þeir séu að læra í leiðinni. Ef að sama viðhorfið gæti verið yfirfært yfir á skólana þá myndi menntun þeirra verða mun betri. Með því að leysa þrautir leikja læra þær og það eflir skapandi hugsun.

Gagnrýni 
Gagnrýni á tölvuleiki beinist að fíkniefnum, ofbeldi, áróðri og orðbragði leikjanna. Rannsóknir hafa sýnt að tengsl eru á milli ofbeldisfullra leikja og árásarhneigðar.   Rök eru færð fyrir því að tölvuleikir séu miðill sem einstaklingar geti lært af og hermt eftir í daglegu lífi.

Nokkur samtök flokka tölvuleiki eftir aldri, eins og PEGI sem flokkar leiki í Evrópu og þar á meðal á Íslandi. Þessi samtök eru ýmist í einkaeigu eða í eigu ríkisins. Flestir leikir birta einkunn sína á framhlið vörunnar, en margir foreldrar eru óupplýstir um þessar merkingar.

Markaðurinn

Sölutölur leikja 
Stærstu framleiðendur tölvuleikja (í þessari röð) eru: Bandaríkin, Kanada, Japan og Bretland. Írar eru stærstu kaupendur tölvuleikja eftir höfðatölu.

Heimildir

Tengt efni

Tegundir af leikjum 
 Hasarleikur
 Fyrstu persónu skotleikur
 Herkænskuleikur
 Rauntímaherkænskuleikur
 Fjölnotendanetspunaleikur
 Hlutverkaleikur (Spunaspil eða RPG)
 Íþróttaleikur
 Sandkassaleikur (Opinn leikheimur)
 Spilakassaleikur
 Ævintýraleikur
 Þrautaleikur

Tenglar 
 Nöfn flestra tölvuleikja sem framleiddir hafa verið 

Tölvuleikir

la:Ludus computatralis
sl:Video igra
Leikjatölva er tölva sem er sérhönnuð með það í huga að spila sjónvarpsleiki. Yfirleitt er ætlast til að tölvan sé tengd sjónvarpi og það notað í stað tölvuskjás. Handleikjatölva er leikjatölva sem hönnuð er til að ferðast með. Fyrstu leikjatölvurnar komu út á áttunda áratugnum en þeim er oftast skipt í nokkrar kynslóðar til að aðgreina munina á þeim.

Helstu framleiðendur leikjatölva í dag eru Microsoft, Nintendo og Sony, en Atari og Sega voru bæði áhrífarík fyrirtæki á sínum tíma.

Saga

Fyrsta kynslóð 

Magnavox Odyssey var fyrsta heimaleikjatölva sem hægt var að tengja við sjónvarp, hún var fundin upp af Ralph H. Baer og kom á markaðinn árið 1972. Hún var sæmilega vel heppnuð en almenningurinn hafði ekki mikinn áhuga á tölvuleikum þangað til PONG frá Atari kom út. Fyrir haustið 1975 hætti Magnavox framleiðslu á Odyssey og kom smærri leikjatölvu á markaðinn sem hét Odyssey 100. Með henni var aðeins hægt að spila PONG og hokkí. Önnur leikjatölva sem hét Oydssey 200 kom út með stigum á skjánum, möguleika að láta allt að fjóra spilara spila og öðrum leik: Smash. Atari framleiddi leikjatölvu fyrir Pong sem kom út næstum samtímis en þessar tvær tölvur hjálpuðu að kveikja áhuga almennings á tölvuleikjum. Bráðum voru allmargar leikjatölvur á markaðnum með PONG-leikjum og leikjum byggðum á honum.

Önnur kynslóð 

Fairchild setti Video Entertainment System (VES) á markaðinn árið 1976. Þó að það hefði verið aðrar leikatölvur sem notuðu hylki innihéldu þau ekki gögn og voru þess í stað notuð sem rofa (í til dæmis Odyssey), eða þau innihéldu öll gögn um leikinn og engin gögn voru í leikjatölvunni sjálfri. Hins vegar var VES með forritanlegum örgjörva og þannig þurfti aðeins einn minniskubb í hverju hylki til að geyma leiðbeiningar fyrir örgjörvann.

Bráðum hófu bæði RCA og Atari framleiðslu á leikjatölvum sem notuðu hylki. Árið 1977 byrjuðu leikjatölvuframleiðendur að selja gömlu vörurnar sínar með háum afslætti en þetta dró úr eftirspurn eftir öðrum leikjatölvum og þá hættu RCA og Fairchild að selja leikjatölvurnar sínar. Þess vegna voru bara Atari og Magnavox eftir í þessum markaði. Seinna hættu þau líka að framleiða leikjatölvur.

VES seldist áfram eftir 1977 og skilaði hagnaði en svo gaf Bally út Home Library Computer (árið 1977) og Magnavox Odyssey² (árið 1978) sem báðar voru forritanlegar leikjatölvur sem notuðu hylki. Samt sem áður var það ekki fyrir árið 1980 þegar Atari kom leiknum Space Invaders út að markaðurinn yrði aftur í góðu lagi. Vinsældir Space Invaders voru miklar og svo komu margir slíkir leikir á markaðinn á þessum tíma í samkeppni við hann. Margir keyptu sér Atari 2600 bara til að spila Space Invaders.

Í byrjun níunda áratugarins komu margar aðrar leikjatölvur út og þó að sumar væru betri en Atari 2600 á tæknilegan hátt seldust þær ekki eins vel og hún. Atari 5200 kom út árið 1982 en næsta árið 1983 var annar samdráttur á tölvuleikjamarkaðnum vegna mikillar samkeppni og leikja sem voru óvinsælir hjá spilurum, eins og E.T. frá Atari. Flest tölvuleikjafyrirtæki urðu gjaldþrota eða hættu í tölvuleikjamarkaðnum. Mattel Electronics seldi framleiðsluleyfi á Intellivision-tölvunni fyrirtækinu INTV Corporation sem hélt áfram að selja hana og framleiða hana þar til ársins 1991. Sölum allra annarra bandarískra leikjatölva var hætt fyrir árið 1984.

Þriðja kynslóð 

Árið 1983 kom Nintendo Family Computer út (eða Famicom) í Japan. Eins og ColecoVision var Famicom með hágæðagrafík en gæti sýnt fleiri liti. Þess vegna gætu leikir fyrir Famicom verið lengri og þeir höfðu nákvæmari grafík. Nintendo hóf sölum á Famicom í Bandaríkjunum árið 1965 undir nafninu Nintendo Entertainment System (NES). Þar voru tölvuleikir talnir tískufyrirbrigði sem var búið. Til þess að aðgreina tölvuna sína frá eldri leikjatölvum setti Nintendo hylkjarauf á framhliðina eins og það sem fannst á myndbandstæki og henni fylgdi Super Mario Bros. og ljósbyssa frítt. NES var seld sem leikfang. Nintendo seldi líka „vélmenni“ sem hét R.O.B. en í sumum tilfellum fylgdi hún með tölvunni.

Alveg eins og Space Invaders var vinsælasti leikurinn fyrir Atari 2600 var Super Mario Bros vinsælasti leikurinn fyrir NES. Velgengni Nintendo í tölvuleikjamarkaðnum endurvakti hann og í samkeppni við NES komu aðrar leikjatölvur út í kjölfar hennar.

Ætlað var að Master System frá Sega gæti keppt á móti NES en hún seldist ekki vel í Bandaríkjunum. Henni gekk talsvert betra í löndum þar sem PAL-staðallinn er notaður, sérstaklega í Brasilíu.

Fjórða kynslóð 

Sega endurheimti markaðshlutdeild sinni með Mega Drive/Genesis sem kom út í Japan 29. október 1988, ágúst 1989 í Bandaríkjunum (undir nafninu Sega Genesis) og svo árið 1990 í Evrópu eða tveimur árum fyrir að Nintendo gæti komið Super Nintendo Entertainment System (SNES) á markaðinn. 

Sega seldi líka geisladrifið Mega CD/Sega CD sem veitti meira geymsluplássi fyrir margmiðlunarleiki sem tíðkuðust þá hjá forriturum. Seinna kom Sega viðbótarverkfærið 32X á markaðinn sem bauð upp á svipaðri þrívíddargrafík eins og var í fimmtu kynslóðar leikjatölvum á þeim tíma. Þetta viðbótarverkfæri misheppnaðist vegna þess að fáir leikir virkuðu með því og forritarar vildu frekar forrita fyrir kraftmeiri leikjatölvur sem fleiri notuðu, eins og Sega Saturn sem kom út stutt síðan.

Aðrar leikjatölvur fjórðu kynslóðar voru TurboGrafx-16 frá NEC og Neo Geo frá SNK Playmore.

Fimmta kynslóð 

Fyrstu leikjatölvur fimmtu kynslóðar voru Atari Jaguar og 3DO frá Panasonic. Báðar þessar voru miklu kraftmeiri en Super Nintendo Entertainment System (SNES) eða Mega Drive/Genesis: þær voru betri í að sýna marghyrninga og gætu sýnt fleiri liti, og leikir fyrir 3DO-tölvuna voru seldir á diskum heldur en hylkjum. Diskarnir innihéldu meiri gögn og það var ódýrara að framleiða þá. Hvorug þessara leikjatölva hafði mikil áhrif á sölum Nintendo eða Sega þó að þær voru betri. 3DO kostaði meira en bæði SNES og Mega Drive saman og það var ákaflega erfitt að forrita leiki fyrir Jaguar og þess vegna voru fáir leikir sem nýttu hana að fullum krafti. Báðar þessar tölvur voru teknar af markaðnum árið 1996. Bandai tilkynnti vél sem byggð var á Apple Macintosh og hét Pippin en hún var frekar heimilstölva á lágu verði en góð leikjatölva. Henni gekk illa á markaðnum.

Fimmtu kynslóðar leikjatölvur voru ekki svo vinsælar áður en Saturn frá Sega, PlayStation frá Sony og Nintendo 64 komu út. Leikir fyrir Saturn og PlayStation fengust á geisladiskum en leikir fyrir N64 voru á hylkjum. Allar þessar vélar kostuðu miklu minna en 3DO og það var auðveldara að forrita þær en Jaguar.

Sjötta kynslóð 

Í þessari kynslóð urðu leikjatölvur meira eins og borðtölvur og það tíðkaðist að nota DVD-diska fyrir leiki í stað geisladiska. Í kjölfar þess komu út lengri leikir og með betri grafík. Þar að auki voru tilraunir með netleiki gerðar og sumum vélum fylgdu harðir diskar til að vista gögn.

Dreamcast frá Sega kom út í Norður-Ameríku 9. september 1999 en hún var síðasta leikjatölvan frá fyrirtækinu. Hún var meðal fyrstu fimmtu kynslóðar leikjatölvanna sem hætt varð í framleiðslu. Sérstakir diskar sem hétu GD-ROM voru notaðir til að hindra ólöglega útgáfu leika þar sem auðvelt var að afrita diska fjórðu kynslóðar en um síðir var farið í kringum þetta. Hætt var að selja Dreamcast mars 2001 og Sega fór þá bara að framleiða leiki. Dreamcast var líka með 33,6Kb eða 56k mótaldi sem maður gæti notað til að komast á netið eða spila nokkra leiki, eins og Phantasy Star Online.

PlayStation 2 frá Sony kom út í Norður-Ameríku 26. október 2000 og leysti PlayStation af hólmi. Hún var líka fyrsta leikjatölvan sem gat spilað DVD-diska. Eins og gert var með PlayStation árið 2000 endurhannaði Sony PlayStation 2 í minni útgáfu árið 2004. Frá og með júlí 2008 höfðu um 140 milljónir eintaka PlayStation 2 selst og þetta gerir hana þá leikjatölvu allra tíma sem selst hefur best.

Microsoft gaf út fyrstu leikjatölvuna sína árið 2001 en hún heitir Xbox. Henni var fyrsta leikjatölvan sem fygldi harður diskur til að vista leiki og var svipuð í hraða ódýrri borðtölvu á sínum tíma. Þó að hún var dæmd fyrir stærð sína (hún var tvisvar sinnum stærri en aðrar leikjatölvur þátímans) og stýribúnaðinn sem var talinn erfiður í notkun varð hún vinsælla vegna velgegni leikjaraðarinnar Halo. Xbox var fyrsta leikjatölvan með Ethernet-tengi og bauð upp á háhraðanetleikum í gegnum Xbox LIVE.

Nintendo kom út með GameCube í Norður-Ameríku 18. nóvember 2001 og var fjórða heimaleikjatölvan frá fyrirtækinu en sú fyrsta sem notaði geisladiska í stað hylkja. Geisladrifið í GameCube tók ekki við venjulegum 12 cm-diskum en aðeins smærri 8 cm-diskum.

Sjöunda kynslóð 

Miklar framfarir hafa verið í leikjatölvum sjöundu kynslóðar. Fleiri disktegundir voru tilkynntar, eins og Blu-ray í PlayStation 3 og HD DVD í Xbox 360 í gegnum aukahluta en síðar var henni hætt í framleiðslu þegar Blu-ray varð vinsælli. Allar leikjatölvur sjöundu kynslóðar styðja þráðlaus stjórntæki. Sumar fjárstýringar eru búnar hreyfiskynjun sem skynja hreyfingar spilarans.

Xbox 360 frá Microsoft var fyrsta leikjatölva þessarar kynslóðar en hún kom út 22. nóvember 2005 í Bandaríkjunum. Hún var kraftmeiri en allar aðrar leikjatölvur þegar hún kom út þangað til PlayStation 3 var sett á markaðinn. Öllum Xbox 360 vélum fylgir færanlegur harður diskur nema þeim sem fylgir SSD-diskur. Í henni er DVD-drif sem les leikjadiska og mynddiska. Hægt er að tengja allt að fjögur stjórntæki við hana. Í dag fást tvær útgáfur af Xbox 360, ein með hörðum diski og önnur með SSD. Myndavél sem heitir Kinect er hægt að tengja við Xbox 360 svo að hún skynji hreyfingar spilara.

PlayStation 3 frá Sony kom út í Japan 11. nóvember 2006, 17. nóvember sama ár í Norður-Ameríku og svo 23. mars 2007 í Evrópu. Allar PlayStation 3 vélar eru búnar hörðum diskum og geta lesið Blu-ray leiki og mynddiska beint úr kassanum. PlayStation 3 var fyrsta leikjatölvan með HDMI-tengi og getur sýnt myndir í fullri 1080p upplausn. Eldri PlayStation 3 vélar styður minniskort eins og Memory Stick, SD og CompactFlash. Tvær gerðir af PlayStation 3 eru á markaðnum í dag: ein með 160 GB hörðum diski og önnur með 320 GB diski. Í þessar vélar er ekki hægt að setja minniskort. Stjórntæki sem heitir PlayStation Move gerir spilurum kleift að nota hreyfingar sínar til að stjórna vélinni. Hreyfingar eru teknar upp með myndavél.

Nintendo Wii kom á markaðinn 19. nóvember 2006 í Norður-Ameríku, í Japan 2. desember sama ár og daginn eftir á Ástralíu, og svo í Evrópu 8. desember sama ár. Henni fylgir Wii Sports og Wii Sports Resort alls staðar nema í Japan. Wii er ólík öðrum leikjatölvum sjöundu kynslóðar þar sem hún er ekki með hörðum diski en er með 512 MB vinnsluminni og styður SD-minniskort. Hún getur sýnt myndir í upplausnum allt að 480p og hún er einasta vél sjöundu kynslóðar sem getur ekki sýnt myndir í hærri upplausn en þessari. Hún er þekkt fyrir stjórntækið sitt sem heitir Wii Remote og lítur út eins og sjónvarpsfjárstýring. Wii sendir frá sér innrautt ljós sem myndavél í stjórntækinu skynir. Hægt er að spila leiki sem hannaðir voru fyrir GameCube á Wii og maður getur tengt allt að fjögur GameCube-stjórntæki við hana. Wii Motion Plus er aukahluti sem hægt er að festa á stjórntækið til að ná betri hreyfiskynjun. Wii fæst í ýmsum litum.

Handleikjatölvur 

Leikjatölvur sem hægt er að halda á og krefjast ekki að vera tengdar við innstungu heita handleikjatölvur, og er því hægt að ferðast með þér. Hérna er listi af nokkrum af frægustu tölvunum:

 Game Boy
 Game Boy Color
 Game Boy Advance
 DS
 DS Lite
 PSP

Tengti efni 

 Tölvuleikur
 Listi yfir leikjatölvur
 Listi yfir tölvuleiki

Leikjatölvur
Tölvur
Í víðasta skilningi lýtur tölvunarfræði að rannsóknum á upplýsingavinnslu og reikningsaðferðum, bæði í hugbúnaði og vélbúnaði. Í reynd snýst tölvunarfræðin um fjölmörg viðfangsefni, allt frá formlegri greiningu reiknirita og aðgerðagreiningar til fræða tengdum eiginlegum tölvum eins og forritunarmál, hugbúnað og tölvuvélbúnað.

Tengt efni 

 Hugbúnaðarverkfræði
 Tölvunarfræðingur

Tölvunarfræði
Tækni
Bókmenntafræði, stundum nefnd almenn bókmenntafræði, er fræðileg umfjöllun um bókmenntir almennt en einkum þó fagurbókmenntir. Skáldskaparfræði, bókmenntasaga og bókmenntarýni eru helstu undirgreinar bókmenntafræði. Bókmenntafræði á sér djúpar rætur í vestrænni menningu sem teygja sig allt aftur í fornöld en verður ekki til sem sérstök fræðigrein við evrópska háskóla fyrr en á 18. öld.

Viðfangsefni bókmenntafræði hafa verið breytileg í gegnum tíðina en mótast þó alltaf af svörum við þremur spurningum, sem ætíð fléttast saman: Hvað eru bókmenntir? Hvað er eftirsóknarvert að vita um þær? Hvaða aðferðum er heppilegast að beita við rannsóknir á þeim?

Á íslensku er heiti fræðigreinarinnar „bókmenntafræði“ eða „almenn bókmenntafræði“ en á mörgum málum er hún kennd við samanburðarbókmenntir og felur í sér alþjóðlegar bókmenntarannsóknir fremur en þjóðlega textafræði eins og hún hefur verið stunduð í háskólum Evrópu um aldaraðir undir áhrifum frá Dante og þjóðarbókmenntahugtakinu.

Heimildir 
 Jakob Benediktsson (ritstj.), Hugtök og heiti í bókmenntafræði (Reykjavík: Bókmenntafræðistofnun Háskóla Íslands, 1983).
Sýslumenn á Íslandi eru 9 talsins (voru áður lengst af 24). Verkefni þeirra eru aðfarargerðir, dánarbú, nauðungarsölur, þinglýsingar og leyfi. Hinsvegar er það lögreglustjórn og ákæruvald. Fyrir lagabreytinguna 2014 fóru sumir sýslumenn auk þess með lögreglustjórn í sínum umdæmum. Skipulagsbreytingar hjá lögreglunni sem tóku gildi 1. janúar 2007 fækkuðu umdæmunum og þar með lögreglustjórum en fyrir hafði sýslumaðurinn í Reykjavík verið sá eini sem ekki var einnig lögreglustjóri. Árið 2014 voru sett ný lög um sýslumannsembættin sem þá fækkaði úr 24 í 9. Um leið fluttist lögreglustjórn frá öllum sýslumönnum til embætta lögreglustjóra. 

Sýslumannsembættin eru einnig tengiliðir við Tryggingastofnun ríkisins og Hagstofu Íslands vegna þjóðskrár og hlutafélagaskrár.

Aðsetur og umdæmi sýslumanna frá 2007 til 2014

 Sýslumaðurinn í Reykjavík: 
Reykjavíkurborg, Seltjarnarnesbær, Mosfellsbær og Kjósarhreppur.
Var ekki lögreglustjóri.
 Sýslumaðurinn á Akranesi:
Akraneskaupstaður.
 Sýslumaðurinn í Borgarnesi:
Hvalfjarðarsveit, Skorradalshreppur og Borgarbyggð.
Fór einnig með lögreglustjórn í Dalabyggð.
 Sýslumaður Snæfellinga - Stykkishólmi:
Eyja- og Miklaholtshreppur, Snæfellsbær, Grundarfjarðarbær, Helgafellssveit og Stykkishólmsbær.
 Sýslumaðurinn í Búðardal:
Dalabyggð.
Var ekki lögreglustjóri.
 Sýslumaðurinn á Patreksfirði:
Reykhólahreppur, Vesturbyggð og Tálknafjarðarhreppur.
Var ekki lögreglustjóri.
 Sýslumaðurinn í Bolungarvík:
Bolungarvíkurkaupstaður.
Var ekki lögreglustjóri.
 Sýslumaðurinn á Ísafirði:
Ísafjarðarbær og Súðavíkurhreppur.
Fór einnig með lögreglustjórn í Árneshreppi, Bolungarvík, Bæjarhreppi, Kaldrananeshreppi, Reykhólahreppi, Strandabyggð, Tálknafjarðarhreppi og Vesturbyggð.
 Sýslumaðurinn á Hólmavík:
Árneshreppur, Kaldrananeshreppur, Strandabyggð og Bæjarhreppur.
Var ekki lögreglustjóri.
 Sýslumaðurinn á Blönduósi:
Húnaþing vestra, Áshreppur, Húnavatnshreppur, Blönduósbær, Höfðahreppur og Skagabyggð.
 Sýslumaðurinn á Sauðárkróki:
Sveitarfélagið Skagafjörður.
 Sýslumaðurinn á Siglufirði:
Fjallabyggð.
Var ekki lögreglustjóri.
 Sýslumaðurinn á Akureyri:
Grímseyjarhreppur, Dalvíkurbyggð, Arnarneshreppur, Hörgárbyggð, Akureyrarkaupstaður, Eyjafjarðarsveit, Svalbarðsstrandarhreppur og Grýtubakkahreppur.
Fór einnig með lögreglustjórn í Fjallabyggð
 Sýslumaðurinn á Húsavík:
Þingeyjarsveit, Skútustaðahreppur, Aðaldælahreppur, Norðurþing, Tjörneshreppur, Raufarhafnarhreppur, Svalbarðshreppur og Þórshafnarhreppur.
 Sýslumaðurinn á Seyðisfirði:
Skeggjastaðahreppur, Vopnafjarðarhreppur, Fljótsdalshérað, Fljótsdalshreppur, Borgarfjarðarhreppur og Seyðisfjarðarkaupstaður.
 Sýslumaðurinn á Eskifirði:
Mjóafjarðarhreppur, Fjarðabyggð, Breiðdalshreppur og Djúpavogshreppur.
Fór einnig með lögreglustjórn í Sveitarfélaginu Hornafirði.
 Sýslumaðurinn á Höfn:
Sveitarfélagið Hornafjörður.
Var ekki lögreglustjóri.
 Sýslumaðurinn í Vík:
Skaftárhreppur og Mýrdalshreppur.
Var ekki lögreglustjóri.
 Sýslumaðurinn á Hvolsvelli:
Rangárþing eystra, Rangárþing ytra og Ásahreppur.
Fór einnig með lögreglustjórn í Skaftárhreppi og Mýrdalshreppi.
 Sýslumaðurinn í Vestmannaeyjum:
Vestmannaeyjabær.
 Sýslumaðurinn á Selfossi:
Flóahreppur, Sveitarfélagið Árborg, Skeiða- og Gnúpverjahreppur, Hrunamannahreppur, Bláskógabyggð, Grímsnes- og Grafningshreppur, Hveragerðisbær og Sveitarfélagið Ölfus.
 Sýslumaðurinn í Keflavík:
Grindavíkurkaupstaður, Sandgerðisbær, Sveitarfélagið Garður, Reykjanesbær og Sveitarfélagið Vogar, að varnarsvæðum undanskildum.
Var ekki lögreglustjóri.
 Sýslumaðurinn í Hafnarfirði:
Hafnarfjarðarkaupstaður, Garðabær og Sveitarfélagið Álftanes.
Var ekki lögreglustjóri.
 Sýslumaðurinn í Kópavogi:
Kópavogsbær.
Var ekki lögreglustjóri.

Hin gamla sýsluskipting réði oft mörkum umdæmanna en það er þó ekki algilt.

Heimildir
  Reglugerð um stjórnsýsluumdæmi sýslumanna 057/1992 ásamt breytingum

Tenglar 
Lög 92/1989 um framkvæmdarvald ríkisins í héraði
Dómsmálaráðuneytið

Íslensk stjórnmál
Listar tengdir íslenskum stjórnmálum
27. mars er 86. dagur ársins (87. á hlaupári) samkvæmt gregoríska tímatalinu. 279 dagar eru eftir af árinu.

Atburðir 
 1272 - Gregoríus 10. (Tedaldo Visconti) varð páfi.
 1513 - Juan Ponce de Leon sá strönd Flórída og hélt að hún væri eyja.
 1625 - Karl 1. var krýndur konungur Englands og Skotlands.
 1764 - Innréttingar Skúla fógeta brunnu. Þrjár vefstofur og tíu vefstólar ásamt öðrum tækjum urðu eldinum að bráð auk hráefnis og fullunnins varnings. Alls var tjónið metið á 3706 ríkisdali og sex skildinga.
 1782 - Charles Watson-Wentworth, markgreifi af Rockingham, varð forsætisráðherra Bretlands.
 1884 - Fyrsta langlínusímtal sögunnar átti sér stað þegar hringt var á milli New York og Boston.
 1943 - Breski togarinn War Grey var staðinn að ólöglegum veiðum við Stafnes. Togarinn sigldi af stað áleiðis til Englands með stýrimann varðskipsins Sæbjargar um borð og stöðvaði ekki fyrr en varðskipið Ægir hafði skotið að honum þrjátíu skotum.
 1945 - Þjóðverjar skutu síðustu V-2 flugskeytum sínum á England og Belgíu.
 1956 - „Hræðslubandalagið“, kosningabandalag Alþýðuflokks og Framsóknarflokks, var stofnað.
 1958 - Nikita Krústsjov var formlega gerður að forsætisráðherra Sovétríkjanna.
 1963 - Mikill jarðskjálfti, um sjö stig, átti upptök norður af mynni Skagafjarðar. Skjálftinn fannst víða og flúðu sumir hús sín.
 1968 - Júrí Gagarín, fyrsti maðurinn til að fara út í geim, fórst í flugslysi.
 1977 - Mannskæðasta flugslys sögunnar varð þegar tvær farþegaþotur, frá KLM og Pan Am skullu saman á flugvellinum á Tenerífe með þeim afleiðingum að 583 fórust.
 1979 - Samtök olíuframleiðsluríkja samþykktu að hækka verð hráolíu um 20%. Við þetta hófst olíukreppan 1979.
 1980 - Norski olíuborpallurinn Alexander Kielland brotnaði í Norðursjó með þeim afleiðingum að 123 af 212 manna áhöfn fórust.
 1981 - Mikil bílasýning, Auto '81, var haldin í Reykjavík. Þar voru meðal annars sýndir Rolls Royce- og Lamborghini-bílar.
 1990 - Bandarísk stjórnvöld hófu sjónvarpsútsendingar í áróðursskyni til Kúbu. Sjónvarpsstöðin heitir TV Martí.
 1991 - Fyrsta GSM-símtalið var flutt yfir finnska farsímanetið Radiolinja.
 1993 - Jiang Zemin tók við embætti sem forseti Kína.
 1994 - Bandalag hægriflokka undir forystu athafnamannsins Silvio Berlusconi sigraði þingkosningar á Ítalíu.
 1998 - Matvæla- og lyfjaeftirlit Bandaríkjanna samþykkti lyfið Sildenafil frá Pfizer sem var selt undir heitinu Viagra.
 1999 - F-117 Nighthawk-flugvél frá Bandaríkjaher var skotin niður yfir Kosóvó.
 2002 - 30 létust þegar palestínskur sjálfsmorðssprengjumaður sprengdi sig í loft upp á hóteli í Netanya í Ísrael.
 2005 - Bandaríska sjónvarpsþáttaröðin Grey's Anatomy hóf göngu sína á ABC.
 2007 - Samningur um landamæri Lettlands og Rússlands var undirritaður.
 2008 - Mótmæli vörubílstjóra á Íslandi 2008 hófust með því að hópur bílstjóra lagði bílum sínum í Ártúnsbrekkunni í Reykjavík og stöðvaði þannig alla umferð.
 2008 - Fjöldi greina á Wikipediu náði 10 milljónum.
 2010 - Bandaríski gamanþátturinn Victorious hóf göngu sína á Nickelodeon.
 2011 - Rúmenía og Búlgaría gerðust aðilar að Schengen-samstarfinu.
 2013 - Kanada dró sig út úr samningi Sameinuðu þjóðanna um aðgerðir gegn eyðimerkurmyndun.
 2014 - Allsherjarþing Sameinuðu þjóðanna ályktaði að Krímskagi tilheyrði Úkraínu en ekki Rússlandi.
 2016 - Yfir 70 létust í sjálfsmorðssprengjuárásum í Lahore í Pakistan.

Fædd 
 1676 - Frans 2. Rákóczi, Transylvaníufursti (d. 1735).
 1702 - Johann Ernst Eberlin, þýskt tónskáld (d. 1762).
 1744 - Sigurður Stefánsson, Hólabiskup (d. 1798).
 1781 - Charles Joseph Minard, franskur verkfræðingur (d. 1870).
 1785 - Loðvík 17. ríkisarfi í Frakklandi (d. 1795).
 1838 - Júlíana Jónsdóttir, skáldkona, sem var fyrst íslenskra kvenna til að gefa út ljóðabók (d. 1918).
 1845 - Wilhelm Conrad Röntgen, þýskur eðlisfræðingur og Nóbelsverðlaunahafi (d. 1923).
 1866 - Lárus H. Bjarnason, íslenskur lögmaður (d. 1934).
 1886 - Ludwig Mies van der Rohe, þýskur arkitekt (d. 1969).
 1896 - Þórarinn Guðmundsson, íslenskur fiðluleikari og tónskáld (d. 1979).
 1901
 Carl Barks, bandarískur myndasöguhöfundur (d. 2000).
 Eisaku Satō, forsætisráðherra Japans (d. 1975).
 1912 - James Callaghan, forsætisráðherra Bretlands (d. 2005).
 1938 - Styrmir Gunnarsson, ritstjóri Morgunblaðsins.
 1943 - Michael York, enskur leikari.
 1955 - Þorleifur Gunnlaugsson, íslenskur stjórnmálamaður.
 1955 - Mariano Rajoy, spænskur stjórnmálamaður.
 1963 - Quentin Tarantino, bandarískur kvikmyndaleikstjóri og framleiðandi.
 1965 - Gunnar Oddsson, íslenskur knattspyrnuþjálfari.
 1969 - Keith Flint, breskur söngvari (The Prodigy) (d. 2019).
 1969 - Pauley Perrette, bandarísk leikkona.
 1970 - Mariah Carey, bandarísk söngkona.
 1970 - Gaia Zucchi, ítölsk leikkona.
 1974 - Ólafur Jóhannes Einarsson, íslenskur lögfræðingur.
 1975 - Stacy Ferguson, bandarísk söngkona (Black Eyed Peas).
 1981 - Cacau, þýskur knattspyrnumaður.
 1983 - Alina Devecerski, sænsk söngkona.
 1985 - Guillaume Joli, franskur handknattleiksmaður.
 1985 - David Navara, tékkneskur skákmeistari.
 1986 - Rosario Miraggio, ítalskur söngvari.
 1986 - Manuel Neuer, þýskur knattspyrnumaður.
 1988 - Brenda Song, bandarísk leikkona.
 1988 - Atsuto Uchida, japanskur knattspyrnumaður.
 1989 - Ólafur Gústafsson, íslenskur handknattleiksmaður.

Dáin 
 1191 - Klemens 3., páfi.
 1462 - Vasilíj 2., stórfursti af Moskvu (f. 1415).
 1482 - María af Búrgund, kona Maxímilíans 1. keisara (f. 1457).
 1615 - Margrét af Valois, Frakklandsdrottning (f. 1553).
 1625 - Jakob konungur Skotlands og Englands og Írlands (f. 1566).
 1635 - Robert Naunton, enskur stjórnmálamaður (f. 1563).
 1714 - Charlotte Amalie af Hessen-Kassel, Danadrottning (f. 1650).
 1927 - Klaus Berntsen, danskur stjórnmálamaður og forsætisráðherra (f. 1844).
 1952 - Friðrik Hansen, íslenskt skáld (f. 1891).
 1968 - Júrí Gagarín, rússneskur geimfari (f. 1934).
 1986 - Constantin Stanciu, rúmenskur knattspyrnumaður (f. 1907).
 2002 - Dudley Moore, leikari (f. 1935).
 2006 - Stanisław Lem, pólskur rithöfundur (f. 1921).
 2008 - Bolli Gústavsson, íslenskur prestur (f. 1935).
 2008 - Ólafur Ragnarsson, íslenskur útgefandi (f. 1944).
 2010 - Vasilíj Smyslov, rússneskur skákmeistari (f. 1921).
 2015 - Olga Syahputra, indónesískur leikari (f. 1983).

Mars
Þýsku V-2-fluskeytin voru fyrstu langdrægu flugskeyti sögunnar. Þjóðverjar skutu fyrsta flugskeytinu af þessari gerð frá hafnarbænum Peenemünde árið 1942.

Þýski vísindamaðurinn Wernher von Braun stóð á bak við þróun flugskeytisins, en að stríðinu loknu flutti hann til Bandaríkjanna þar sem hann fékk strax starf hjá NASA við að búa til geimflaugar.

Nánast vonlaust var að verjast þessum flugskeytum. Þau flugu fyrst upp í níu kílómetra hæð, beygðu svo í átt að skotmarkinu og féllu svo að lokum til jarðar af svo miklum krafti að þau grófust niður í jörðina áður en þau sprungu.

V-2-flugskeyti voru fyrst notuð þann 6. september árið 1944, þegar tveimur slíkum var skotið á París. Fyrstu tilraunir mistókust en tveimur dögum síðar, þann 8. september, heppnuðust tilraunirnar betur. Næsta hálfa árið skutu Þjóðverjar meira en þrjú þúsund flugskeytum á óvini sína, flestum á Lundúnir og á Antwerpen í Belgíu. Áætlað er að stríðstólið hafi kostað nærri 8.000 manns lífið. Síðustu V-2-flugskeytunum var skotið 27. mars árið 1945 á England og Belgíu. Nærri 200 manns féllu í þeim árásum.

Tengill 
 www.v2rocket.com

Heimild 
 Tracy Dungan: V-2: A Combat History of the First Ballistic Missile. Westholme Publishing ( ) 2005, ISBN 1-59416-012-0

 A4tebeschreibung
 A4_Fibel
 raketenspezialisten.de
 Raketenfertigung in Friedrichshafen
 kheichhorn.de
 bernd-leitenberger.de
 v2werk-oberraderach.de

Flugskeyti
Langdræg vopn
Arnaldur Indriðason (fæddur 28. janúar 1961 í Reykjavík) er íslenskur spennusagnahöfundur og sagnfræðingur. 

Arnaldur  er sonur Þórunnar Ólafar Friðriksdóttur og Indriða G. Þorsteinssonar rithöfundar. Hann lauk BA-prófi í sagnfræði frá Háskóla Íslands árið 1996 og starfaði við Morgunblaðið frá því hann útskrifaðist úr Menntaskólanum við Hamrahlíð árið 1981, ýmist í lausamennsku eða fullu starfi. Hann var kvikmyndagagnrýnandi blaðsins frá 1986 til 2001.

Arnaldur hefur sent frá sér tuttugu og fjórar skáldsögur sem allar eru spennusögur. Skáldsögur hans hafa verið þýddar yfir á um 40 tungumál og hlotið góðar viðtökur, sérstaklega í Þýskalandi og Frakklandi en alls hafa selst yfir fjórtán milljónir eintaka af skáldsögum hans og þær hafa komist ofarlega á metsölulista í mörgum Evrópulöndum. Arnaldur hefur einnig unnið útvarpsleikrit upp úr nokkrum bóka sinna sem Leiklistardeild ríkisútvarpsins hefur flutt. Kvikmynd gerð eftir einni skáldsögu hans, Mýrinni, í leikstjórn Baltasars Kormáks, var frumsýnd árið 2006.

Arnaldur hlaut Glerlykilinn, Norrænu glæpasagnaverðlaunin, fyrir Mýrina árið 2002 og aftur ári síðar fyrir Grafarþögn.

Árið 2005 hlaut hann hin virtu ensku glæpasagnaverðlaun Gullrýtinginn frá Samtökum glæpasagnahöfunda fyrir ensku útgáfuna af Grafarþögn. Hann hefur einnig hlotið Grand Prix Littèrature Policiére í Frakklandi, sænsku Martin Beck verðlaunin fyrir Röddina og bandarísku Barry-verðlaunin fyrir Kleifarvatn, svo og fjölmargar aðrar viðurkenningar.

Skáldsögur
 1997 – Synir duftsins
 1998 – Dauðarósir
 1999 – Napóleonsskjölin
 2000 – Leyndardómar Reykjavíkur 2000 (kafli í spennusögu eftir nokkra höfunda)
 2000 – Mýrin
 2001 – Grafarþögn
 2002 – Röddin
 2003 – Bettý
 2004 – Kleifarvatn
 2005 – Vetrarborgin
 2006 – Konungsbók
 2007 – Harðskafi
 2008 – Myrká
 2009 – Svörtuloft
 2010 – Furðustrandir
 2011 – Einvígið
 2012 – Reykjavíkurnætur
 2013 – Skuggasund
 2014 – Kamp Knox
 2015 – Þýska húsið
 2016 – Petsamo
 2017 - Myrkrið veit
 2018 - Stúlkan hjá brúnni
 2019 - Tregasteinn
 2020 - Þagnarmúr
 2021 - Sigurverkið
 2022 - Kyrrþey
 2023 - Sæluríkið

Íslenskir rithöfundar
Íslenskir sagnfræðingar
Handhafar riddarakross Hinnar íslensku fálkaorðu
Arnaldur Indriðason

Stúdentar úr Menntaskólanum við Hamrahlíð
Leyndardómar Reykjavíkur 2000 er skáldsaga sem var skrifuð af helstu íslensku spennusagnahöfundunum um aldamótin. Þeir eru: Arnaldur Indriðason, Árni Þórarinsson, Birgitta H. Halldórsdóttir, Gunnar Gunnarsson, Hrafn Jökulsson, Kristinn Kristjánsson, Stella Blómkvist og Viktor Arnar Ingólfsson. Hver þeirra skrifar sinn kafla.

Íslenskar skáldsögur
28. mars er 87. dagur ársins (88. á hlaupári) samkvæmt gregoríska tímatalinu. 278 dagar eru eftir af árinu. Vilhjálmur Vilhjálmson (söngvari) lést

Atburðir 
 193 - Pretóríuvörðurinn myrti Pertinax. Keisaradæmið var þá boðið upp og Didius Julianus bauð hæst, 300 milljón sestertíur fyrir hásætið. Landstjórarnir Clodius Albinus (í Britanníu) og Pescennius Niger (í Sýríu) gerðu báðir tilkall til keisaratignarinnar.
 364 - Valens varð keisari Rómar.
 845 - Víkingar réðust á París og rændu og rupluðu. Heimildir greina frá því að í fararbroddi hafi verið víkingur að nafni Reginherus sem sumir halda að hafi verið Ragnar loðbrók, en samkvæmt öðrum frásögnum var hann uppi heilli öld fyrr.
 1193 - Leópold 5. Austurríkishertogi flutti fanga sinn, Ríkharð ljónshjarta, til Speyer og afhenti Hinrik 6. keisara hann.
 1241 - Eiríkur plógpeningur varð konungur í Danmörku.
 1462 - Ívan mikli tók við af föður sínum Vasilíj 2. sem stórfursti af Moskvu.
 1584 (18. mars samkvæmt Gamla stíl) - Fjodor 1. varð Rússakeisari.
 1696 - Konungur lagði þá kvöð á Íslendinga að senda skyldi þrjá menn úr hverri sýslu, þrjátíu alls, til að þjóna í flota eða landher Danaveldis.
 1797 - Einkaleyfi fékkst fyrir fyrstu þvottavélinni í Bandaríkjunum.
 1814 - Joseph-Ignace Guillotin sem fann upp fallöxina var jarðsettur í Frakklandi.
 1854 - Krímstríðið: Bretland og Frakkland sögðu Rússum stríð á hendur.
 1875 - Öskjugos hófst. Það er talið eitt mesta öskugos á Íslandi eftir að land byggðist. Þegar gosið hafði staðið í hálfan annan sólarhring urðu menn varir við gosmökkinn í Svíþjóð. Gosið varð til þess að mikill fjöldi íbúa á Austfjörðum fluttist til Vesturheims á næstu árum.
 1881 - Tveir menn gengu á hafís alla leiðina frá Siglufirði til Akureyrar, en þessi vetur var með þeim hörðustu sem vitað er um á Íslandi.
 1882 - Þýski lyfsalinn Carl Paul Beiersdorf stofnaði fyrirtækið Nivea.
 1909 - Safnahúsið við Hverfisgötu (sem nú heitir Þjóðmenningarhúsið) var vígt. Í upphafi hýsti húsið Forngripasafnið, Landsbókasafnið, Landsskjalasafnið og Náttúrugripasafnið.
 1929 - Nýtt geðsjúkrahús tók til starfa á Kleppi.
 1930 - Nöfnum tyrknesku borganna Konstantínópel og Angóra var breytt í Istanbúl og Ankara.
 1939 - Spænska borgarastríðinu lauk.
 1956 - Alþingi samþykkti (31 gegn 18) að Bandaríkjaher skyldi yfirgefa Ísland enda ætti ekki að vera her í landinu á friðartímum. Viðræðum um brottför hersins var frestað í nóvember vegna Uppreisnarinnar í Ungverjalandi.
 1963 - Kvikmyndin Fuglarnir eftir Alfred Hitchcock var frumsýnd í Bandaríkjunum.
 1971 - Síðasti þáttur Ed Sullivan Show fór í loftið.
 1977 - Portúgal sótti formlega um aðild að Evrópubandalaginu.
 1978 - Vilhjálmur Vilhjálmsson, söngvari, lést í umferðarslysi í Lúxemborg.
 1979 - Bilun í kælibúnaði í Three Mile Island-kjarnorkuverinu í Pennsylvaníu leiddi til þess að mikið af geislavirku gasi fór út í umhverfið. Þetta er talið vera versta kjarnorkuslys í sögu Bandaríkjanna.
 1979 - Minnihlutastjórn breska verkamannaflokksins undir stjórn James Callaghan féll á vantrausti vegna misheppnaðrar þjóðaratkvæðagreiðslu um heimastjórn í Skotlandi og Wales.
 1980 - Talpiot-gröfin uppgötvaðist í nágrenni Jerúsalem.
 1986 - 6.000 útvarpsstöðvar um allan heim spiluðu lagið „We are the world“ samtímis til styrktar aðgerðum gegn hungursneyð í Afríku.
 1988 - Atlantic Airways flaug sitt fyrsta flug milli Færeyja og Danmerkur.
 1991 - Volkswagen Group hóf samstarf við tékkneska bílaframleiðandann Škoda automobilová.
 1994 - Blóðbaðið við Shell House: Öryggisverðir í höfuðstöðvum Afríska þjóðarflokksins skutu á þúsundir fylgismanna Inkathahreyfingarinnar.
 1996 - Þrír breskir hermenn voru dæmdir sekir um að hafa nauðgað og myrt Louise Jensen á Kýpur.
 1997 - Ítalska strandgæsluskipið Sibilla sigldi á albanska vélskipið Katër i Radës með 120 flóttamenn um borð með þeim afleiðingum að 80 þeirra drukknuðu.
 1999 - Teiknimyndaþættirnir Futurama hófu göngu sína á FOX.
 1999 - Kosóvóstríðið: Fjöldamorðin í Podujevo og Izbica áttu sér stað.
 2004 - Fellibylurinn Katarína, fyrsti hitabeltisfellibylur sem skráður hefur verið í Suður-Atlantshafi, tók land í Brasilíu.
 2006 - Um milljón manns mótmæltu fyrirhugaðri atvinnulöggjöf í Frakklandi.
 2006 - Kadima vann sigur í kosningum í Ísrael, en hlaut þó færri atkvæði en útgönguspár gerðu ráð fyrir.
 2007 - Frumvarp um Vatnajökulsþjóðgarð var samþykkt á Alþingi.
 2012 - Járnbrautarbrú yfir Limafjörð í Danmörku skemmdist mikið þegar finnskt flutningaskip sigldi á hana.
 2018 - Leiðtogi Norður-Kóreu, Kim Jong-un, fór í opinbera heimsókn til Kína til fundar við Xi Jinping. Þetta var í fyrsta sinn sem hann fór úr landi eftir að hann tók við embætti árið 2011.
 2018 - 78 létust í eldsvoða í fangageymslum lögreglustöðvarinnar í Valencia (Venesúela).
 2019 - Íslenska flugfélagið WOW Air varð gjaldþrota.

Fædd 
 1592 - Comenius, tékkneskur kennari og rithöfundur (d. 1670).
 1609 - Friðrik 3. Danakonungur (d. 1670).
 1749 - Pierre-Simon Laplace, franskur stærðfræðingur (d. 1827).
 1868 - Maxím Gorkíj, rithöfundur (d. 1936).
 1878 - Johannes Erhardt Böggild, sendiherra Dana á Íslandi (d. 1929).
 1886 - Sigfús M. Johnsen, íslenskur stjórnmálamaður (d. 1974).
 1897 - Sepp Herberger, þýskur knattspyrnuþjálfari (d. 1977).
 1901 - Marta, sænsk prinsessa og síðar krónprinsessa Noregs, kona Ólafs 5. (d. 1954).
 1910 - Ingiríður Danadrottning (d. 2000).
 1911 - John L. Austin, breskur heimspekingur (d. 1960).
 1914 - Jón Jónsson frá Ljárskógum, íslenskt skáld (d. 1945).
 1926 - Ingvar Gíslason, íslenskur stjórnmálamaður.
 1936 - Mario Vargas Llosa, perúskur rithöfundur og stjórnmálamaður.
 1940 - Luis Cubilla, úrúgvæskur knattspyrnumaður og -þjálfari (d. 2013).
 1942 - Daniel Dennett, bandarískur heimspekingur.
 1945 - Rodrigo Duterte, forseti Filippseyja.
 1956 - Zizi Possi, brasilísk tónlistarkona.
 1964 - Harpa Arnardóttir, íslensk leikkona.
 1966 - Høgni Hoydal, færeyskur stjórnmálamaður.
 1970 - Vince Vaughn, bandarískur leikari.
 1986 - Lady Gaga (Stefani Joanne Angelina Germanotta), bandarisk söngkona.

Dáin 
 193 - Pertinax, rómverskur keisari (f. 126).
 1241 - Valdimar sigursæli, Danakonungur (f. 1170).
 1285 - Marteinn 4. páfi.
 1584 - Ívan grimmi, Rússakeisari (f. 1530).
 1619 - Gísli Þórðarson, íslenskur lögmaður (f. 1545).
 1794 - Condorcet markgreifi, franskur heimspekingur (f. 1743).
 1850 - Bernt Michael Holmboe, norskur stærðfræðingur (f. 1795).
 1881 - Modest Mússorgskíj, rússneskt tónskáld (f. 1839).
 1932 - Arinbjörn Sveinbjarnarson, bókbindari og bæjarfulltrúi (f. 1866).
 1941 - Virginia Woolf, breskur rithöfundur (f. 1882).
 1943 - Sergej Rakhmanínov, tónskáld og píanóleikari (f. 1873).
 1959 - Edmond Debeaumarché, franskur andspyrnumaður (f. 1906).
 1969 - Dwight D. Eisenhower, 34. forseti Bandaríkjanna (f. 1890).
 1972 - Vilmundur Jónsson, íslenskur læknir (landlæknir) (f. 1889).
 1978 - Vilhjálmur Vilhjálmsson, íslenskur söngvari (f. 1945).
 1985 - Marc Chagall, franskur myndlistarmaður (f. 1887).
 2008 - Gunnar Örn Gunnarsson, íslenskur myndlistarmaður (f. 1946).
 2013 - Richard Griffiths, breskur leikari (f. 1947).

Mars
29. mars er 88. dagur ársins (89. á hlaupári) samkvæmt gregoríska tímatalinu. 277 dagar eru eftir af árinu.

Atburðir 
 537 - Vigilíus varð páfi.
 1461 - Orrustan við Towton, sem talin er blóðugasti bardagi sem háður hefur verið á enskri grund, átti sér stað. Þar vann Játvarður 4. sigur á liði Margrétar drottningar.
 1549 - Borgin Salvador í Brasilíu var stofnuð.
 1613 - Samuel de Champlain var skipaður fyrsti landstjóri Nýja Frakklands.
 1613 - Pocahontas, dóttir Powhatans höfðingja, var tekin höndum og færð til Jamestown.
 1638 - Fyrstu sænsku landnemarnir komu til Nýju-Svíþjóðar þar sem nú er Delaware.
 1691 - Bærinn Mons gafst upp fyrir umsátursmönnum.
 1787 - Jón Eiríksson, lögfræðingur og konferensráð svipti sig lífi í Kaupmannahöfn.
 1875 - Öskjugosið 1875 hófst. 17 jarðir á Jökuldal fóru í eyði vegna þess.
 1881 - Bjarndýr var skotið á Látrum við Eyjafjörð og nokkur fleiri um austanvert landið.
 1883 - Mannskaðaveður reið yfir Þorlákshöfn. Tíæringur fórst með áhöfn, en frönsk fiskiskúta bjargaði hásetum af öðru skipi.
 1930 - Heinrich Brüning var skipaður ríkiskanslari Þýskalands.
 1943 - Skömmtun á mjólkurafurðum á borð við mjólk, smjör og ost hófst í Bandaríkjunum vegna seinni heimsstyrjaldarinnar.
 1945 - Síðustu V1-árásir Þjóðverja á England áttu sér stað.
 1945 - Skeiðsfossvirkjun í Skagafirði var gangsett.
 1947 - Heklugos hófst, hið fyrsta í rúma öld. Gosmökkurinn náði 30 km hæð og barst aska meðal annars til Finnlands og Englands. Gosið stóð í rúmt ár.
 1951 - Julius og Ethel Rosenberg voru dæmd sek fyrir njósnasamsæri í Bandaríkjunum. Þau voru tekin af lífi tveimur árum síðar.
 1958 - 4 ungir menn fórust í flugslysi á Öxnadalsheiði.
 1961 - Sett voru lög um launajöfnuð kvenna og karla á Íslandi. Skyldu þau komin til framkvæmda að fullu fyrir 1. janúar 1967.
 1970 - Henný Hermannsdóttir (þá átján ára) sigraði í keppninni Miss Young International, sem haldin var í Japan.
 1971 - Kviðdómur í Los Angeles mæltist til þess að Charles Manson yrði dæmdur til dauða fyrir morðið á leikkonunni Sharon Tate.
 1973 - Síðustu bandarísku hermennirnir yfirgáfu Suður-Víetnam.
 1974 - Kínverskir bændur uppgötvuðu leirherinn.
 1976 - Herforingjastjórn undir forystu Jorge Videla tók við völdum í Argentínu.
 1981 - Lundúnamaraþonið var sett í fyrsta sinn.
 1985 - Manni var bjargað úr jökulsprungu sem hann féll í í Kverkfjöllum eftir 32 klukkustundir.
 1988 - Suðurafríska þingkonan Dulcie September var myrt við skrifstofur Afríska þjóðarráðsins í París.
 1993 - Édouard Balladur varð forsætisráðherra Frakklands.
 1998 - Vasco da Gama-brúin í Portúgal var vígð.
 1999 - Dow Jones-vísitalan stóð í 10.006,78 að loknum viðskiptadegi í Wall Street. Þetta var í fyrsta skipti sem vísitalan var yfir 10.000 við lokun kauphallarinnar.
 2002 - Ísraelsher hóf Defensive Shield-aðgerðina á Vesturbakkanum.
 2004 - Búlgaría, Eistland, Lettland, Litháen, Rúmenía, Slóvakía og Slóvenía gerðust öll aðilar að NATO.
 2006 - Fyrrum forseti Líberíu, Charles Taylor, var handtekinn í Monróvíu sakaður um stríðsglæpi.
 2007 - 179 létust í fimm sjálfsmorðssprengjutilræðum í Írak.
 2010 - Hryðjuverkin 29. mars 2010 í Moskvu: Tvær konur frömdu sjálfsmorðssprengjuárásir í neðanjarðarlestarstöðvum í Moskvu með þeim afleiðingum að yfir 40 létu lífið.
 2012 - Varnarmálaráðherra Svíþjóðar, Sten Tolgfors, sagði af sér vegna Sádíhneykslisins.
 2013 - Stjórn Norður-Kóreu lýsti yfir stríðsástandi gagnvart Suður-Kóreu.
 2017 - Bretland virkjaði 50 grein Lissabonsáttmálans og hóf þar með formlega útgönguferli úr Evrópusambandinu.

Fædd 
 1769 - Jean-de-Dieu Soult, franskur stjórnmálamaður (d. 1851).
 1780 - Jörundur hundadagakonungur (d. 1841).
 1790 - John Tyler, Bandarikjaforseti (d. 1862).
 1799 - Edward Smith-Stanley, jarl af Derby (d. 1869).
 1899 - Lavrentíj Bería, yfirmaður sovésku öryggislögreglunnar (d. 1953).
 1902 - William Walton, breskt tónskáld (d. 1983).
 1916 - Peter Geach, breskur heimspekingur (d. 2013).
 1927 - Jón Hnefill Aðalsteinsson, íslenskur þjóðfræðingur (d. 2010).
 1937 - Gordon Milne, enskur knattspyrnumaður.
 1943 - Eric Idle, breskur gamanleikari og rithöfundur.
 1943 - John Major, fyrrverandi forsætisráðherra Bretlands.
 1944 - Þórir Baldursson, íslenskur tónlistarmaður.
 1952 - Bola Tinubu, forseti Nígeríu.
 1957 - Christopher Lambert, bandarískur leikari.
 1958 - Tsutomu Sonobe, japanskur knattspyrnumaður.
 1959 - Nouriel Roubini, bandarískur hagfræðingur.
 1964 - Elle Macpherson, áströlsk fyrirsæta
 1966 - Ívar Guðmundsson útvarpsmaður
 1967 - Margrét Lóa Jónsdóttir, íslenskt skáld.
 1968 - Lucy Lawless, nýsjálensk leikkona.
 1972 - Rui Costa, portúgalskur knattspyrnumaður.
 1972 - Hera Björk Þórhallsdóttir, íslensk söngkona.
 1973 - Marc Overmars, hollenskur knattspyrnumaður.
 1978 - Ragnar Hansson, íslenskur kvikmyndaleikstjóri.
 1990 - Teemu Pukki, finnskur knattspyrnumaður.

Dáin 
 1058 - Stefán 9. páfi.
 1772 - Emanuel Swedenborg, sænskur vísindamaður (f. 1688).
 1787 - Jón Eiríksson, íslenskur lögfræðingur (f. 1728).
 1792 - Gústaf 3. Svíakonungur, eftir að hafa verið skotinn þann 16. mars.
 1870 - Paul-Émile Botta, franskur fornleifafræðingur og konsúll (f. 1802).
 1912 - Robert Falcon Scott, breskur landkönnuður (f. 1868).
 1955 - Einar Arnórsson, íslenskur stjórnmálamaður (f. 1880).
 1963 - August Rei, eistneskur stjórnmálamaður (f. 1886).
 1973 - Adolfo Zumelzú, argentínskur knattspyrnumaður (f. 1902).
 1982 - Carl Orff, þýskt tónskáld (f. 1895).
 1985 - Jeanine Deckers, belgísk nunna (f. 1933).
 1985 - George Peter Murdock, breskur mannfræðingur (f. 1897).
 1991 - Lee Atwater, bandarískur stjórnmálaráðgjafi (f. 1951).
 1999 - Gyula Zsengellér, ungverskur knattspyrnumaður (f. 1915).
 2003 - Tadao Horie, japanskur knattspyrnumaður (f. 1913).
 2005 - Mitch Hedberg, bandarískur grínisti (f. 1968).
 2016 - Patty Duke, bandarísk leikkona (f. 1946).

Mars
30. mars er 89. dagur ársins (90. á hlaupári) samkvæmt gregoríska tímatalinu. 276 dagar eru eftir af árinu.

Atburðir 
 1131 - Almyrkvi á sólu sást á Íslandi.
 1282 - Sikileysku aftansöngvarnir hófust, uppreisn gegn stjórn Frakka á eynni.
 1296 - Játvarður 1. Englandskonungur réðist á skoska landamærabæinn Berwick-upon-Tweed og stráfelldi flesta íbúana.
 1533 - Thomas Cranmer varð erkibiskup af Kantaraborg.
 1742 - Sveinn Sölvason varð varalögmaður norðan lands og vestan.
 1802 - Bólusetning við kúabólu var lögboðin á Íslandi og var það með fyrstu löndum til slíkrar lagasetningar.
 1816 - Hið íslenska bókmenntafélag var stofnað.
 1858 - Hymen Lipman fékk skráð einkaleyfi á blýanti með áföstu strokleðri.
 1867 - Bandaríkin keyptu Alaska af Rússum fyrir 7,2 milljónir dollara.
 1912 - Ungmennasamband Austur-Húnvetninga var stofnað.
 1934 - Eldgos hófst í Grímsvötnum í Vatnajökli og olli hlaupi í Skeiðará.
 1945 - Síðari heimsstyrjöldin: Sovétmenn réðust inn í Austurríki og hertóku Vínarborg.
 1949 - Alþingi Íslendinga samþykkti aðild landsins að NATO, en við það brutust út óeirðir á Austurvelli.
 1972 - Víetnamstríðið: Her Norður-Víetnam hóf Páskasóknina inn í Suður-Víetnam.
 1976 - Gaukshreiðrið eftir Milos Forman hlaut Óskarsverðlaun sem besta kvikmyndin.
 1981 - Ronald Reagan var skotinn í brjóstið fyrir utan hótel í Washington.
 1981 - Kvikmyndin Chariots of Fire var frumsýnd í Bandaríkjunum.
 1982 - Geimskutlan Columbia lenti í Nýju Mexíkó eftir 129 ferðir umhverfis jörðina.
 1985 - Mótefni gegn eyðniveiru fundust í fyrsta sinn í blóði Íslendings.
 2004 - Félagið Friðarhús var stofnað í Reykjavík.
 2006 - Mýraeldar komu upp á Hraunhreppi í Mýrasýslu og brunnu í yfir tvo sólarhringa.
 2017 - Geimflutningafyrirtækið SpaceX endurnýtti í fyrsta sinn eldflaug í geimskoti.
 2019 – Zuzana Čaputová var kjörin forseti Slóvakíu.
 2020 – Olíuverðstríð Rússlands og Sádi-Arabíu 2020: Sádi-Arabía lækkaði verð á hráolíu í 23 dollara, sem var það lægsta frá 2002.

Fædd 
 1432 - Mehmet 2. Tyrkjasoldán (d. 1481).
 1639 - Ívan Mazepa, úkraínskur kósakkaleiðtogi (d. 1709).
 1746 - Francisco Goya, spænskur listmálari (d. 1828).
 1844 - Paul Verlaine, franskt skáld (d. 1896).
 1853 - Vincent van Gogh, hollenskur listmálari (d. 1890).
 1892 - Stefan Banach, pólskur stærðfræðingur (d. 1945).
 1895 - Níkolaj Búlganín, forsætisráðherra Sovétríkjanna (d. 1975).
 1926 - Ingvar Kamprad, sænskur athafnamaður (d. 2018).
 1927 - Málmfríður Sigurðardóttir, alþingiskona.
 1937 - Warren Beatty, bandarískur leikari.
 1945 - Eric Clapton, breskur tónlistarmaður
 1962 - MC Hammer, bandarískur tónlistarmaður.
 1964 - Tracy Chapman, bandarískur söngvari.
 1964 - Vera Zimmermann, brasilísk leikkona.
 1967 - Gerald McCullouch, bandarískur leikari.
 1968 - Céline Dion, kanadísk söngkona.
 1968 - Ari Alexander Ergis Magnússon, íslenskur kvikmyndaleikstjóri.
 1970 - Secretariat, bandarískur veðhlaupahestur (d. 1989).
 1973 - Auður Jónsdóttir, íslenskur rithöfundur.
 1979 - Norah Jones, bandarísk söngkona.
 1982 - Jason Dohring, bandarískur leikari.
 1986 - Sergio Ramos, spænskur knattspyrnumaður.
 1988 - Richard Sherman, bandarískur knattspyrnumaður.
 1990 - Stella Sigurðardóttir, íslensk handknattleikskona.

Dáin 
 1842 - Élisabeth Louise Vigée Le Brun, frönsk myndlistarkona (f. 1755).
 1885 - Hugh Andrew Johnston Munro, breskur fornfræðingur (f. 1819).
 1902 - Matthias Hans Rosenørn, danskur embættismaður og stiftamtmaður á Íslandi (f. 1814).
 1934 - Finnur Jónsson, íslenskur málfræðingur (f. 1858).
 1950 - Léon Blum, franskur stjórnmálamaður (f. 1872).
 1970 - Heinrich Brüning, þýskur stjórnmálamaður (f. 1885).
 1986 - James Cagney, bandarískur leikari (f. 1899).
 1993 - Richard Diebenkorn, bandarískur myndlistarmaður (f. 1922).
 2002 - Elísabet drottningarmóðir (f. 1900).
 2003 - Michael Jeter, bandarískur leikari (f. 1952).
 2005 - Alan Dundes, bandarískur þjóðfræðingur (f. 1934).

Mars
31. mars er 90. dagur ársins (91. á hlaupári) samkvæmt gregoríska tímatalinu. 275 dagar eru eftir af árinu.

Atburðir 
 1344 - Jón Sigurðsson Skálholtsbiskup aflagði Ágústínusarreglu í Viðey og klaustrið varð aðsetur Benediktsmunka til 1352.
 1376 - Gregoríus 11. páfi bannfærði alla stjórnendur Flórens og setti borgina í bann.
 1492 - Ferdínand og Ísabella fyrirskipuðu brottrekstur allra gyðinga frá Spáni nema þeir snerust til kaþólskrar trúar.
 1532 - Englendingar börðust við þýska kaupmenn um hafnaraðstöðu á Básendum og biðu ósigur.
 1547 - Hinrik 2. varð konungur Frakklands.
 1814 - Napóleonsstyrjaldirnar: Alexander 1. Rússakeisari og Friðrik Vilhjálmur 3. Prússakonungur  riðu inn í París. 
 1829 - Francesco Saverio Castiglioni varð Píus 8. páfi.
 1854 - Sjóguninn af Japan neyddist til að undirrita friðar- og vináttusamning við bandaríska flotaforingjann Matthew C. Perry.
 1856 - Krímstríðinu lauk með friðarsamningum í París.
 1863 - Kona kaus í fyrsta sinn í bæjarstjórnarkosningum á Íslandi og var það Maddama Vilhelmina Lever á Akureyri.
 1880 - Wabash í Indiana í Bandaríkjunum varð fyrsti raflýsti bær heimsins.
 1889 - Eiffelturninn var vígður.
 1905 - Gull fannst við jarðborun í Vatnsmýri við Öskjuhlíð í Reykjavík. Magnið var of lítið til að vera vinnanlegt.
 1909 - Björn Jónsson tók við ráðherraembætti af Hannesi Hafstein. Björn sat í tvö ár.
 1909 - Serbía viðurkenndi yfirráð Austurríkis yfir Bosníu-Hersegóvínu.
 1917 - Bandaríkin keyptu Dönsku Vestur-Indíur af Dönum og borguðu 25 milljónir dollara fyrir. Síðan hafa eyjarnar heitið Bandarísku Jómfrúreyjar.
 1931 - Jarðskjálfti lagði Managva í Níkaragva í rúst og 2.000 manns dóu.
 1948 - Heimastjórnarlögin 1948 voru gefin út um stöðu Færeyja í Danmörku.
 1949 - Samtök rafverktaka stofnuð í Reykjavík.
 1955 - Togarinn Jón Baldvinsson strandaði við Reykjanes. Allri áhöfninni var bjargað, 42 mönnum.
 1959 - Tenzin Gyatso, fjórtándi Dalaí Lama, fékk pólitískt hæli á Indlandi.
 1964 - Brasilíski herinn framdi valdarán gegn João Goulart, forseta Brasilíu.
 1966 - Sovétríkin skutu upp geimfarinu Luna 10 og komu því á sporbaug um tunglið.
 1967 - Á Raufarhöfn mældist 205 cm snjódýpt og þykir það með fádæmum í þéttbýli á Íslandi.
 1969 - Kjörís hóf starfsemi í Hveragerði.
 1970 - Japanski rauði herinn rændi flugvél Japan Airlines á leið frá Tókýó til Fukuoka með 131 farþega.
 1974 - Breska flugfélagið British Airways var stofnað.
 1979 - Steingrímur Hermannsson tók við af Ólafi Jóhannessyni sem formaður Framsóknarflokksins.
 1979 - Varnarsamningur milli Möltu og Bretlands rann út og síðasti breski hermaðurinn fór frá eyjunni.
 1979 - Ísrael sigraði Söngvakeppni evrópskra sjónvarpsstöðva með laginu „Hallelujah“ sem flutt var af söngkonunni Gali Atari og sönghópnum Milk & Honey.
 1986 - 167 létust þegar Boeing 747-farþegavél hrapaði í Mexíkó.
 1989 - Línuhraðall, tæki til geislameðferðar vegna krabbameina, var tekinn í notkun á Landspítala Íslands.
 1990 - Nefskattsóeirðirnar í Bretlandi: „Önnur orrustan um Trafalgar“ átti sér stað þegar óeirðir brutust út á Trafalgartorgi í London.
 1991 - Varsjárbandalagið var leyst upp.
 1991 - Fyrstu fjölflokkakosningarnar voru haldnar í Albaníu.
 1991 - Yfir 99% kjósenda í þjóðaratkvæðagreiðslu um sjálfstæði Georgíu samþykktu.
 1994 - Tímaritið Nature sagði frá uppgötvun fyrstu heilu hauskúpu Australopithecus afarensis í Eþíópíu.
 1995 - Bandarísk-mexíkóska söngkonan Selena var myrt af fyrrum starfsmanni sínum, Yolanda Saldívar.
 1997 - Barnaþættirnir Stubbarnir hófu göngu sína á BBC Two.
 1998 - Netscape gaf frumkóða Mozilla-vafrans út með frjálsu afnotaleyfi.
 1999 - Bandaríska kvikmyndin Fylkið var frumsýnd.
 2002 - Svissneska flugfélagið Swissair varð gjaldþrota.
 2003 - 400 fórust í aurskriðu sem fór yfir námubæinn Chima í Bólivíu.
 2006 - Menntaskólinn í Reykjavík sigrar Morfís það árið.
 2007 - Íbúar Hafnarfjarðar höfnuðu stækkun Álversins í Straumsvík.
 2009 - 200 flóttamenn fórust í Miðjarðarhafi milli Líbíu og Ítalíu.
 2009 - Benjamin Netanyahu myndaði stjórn í Ísrael þrátt fyrir að hafa beðið lægri hlut fyrir Tzipi Livni í kosningum.
 2011 - Mayotte varð frönsk handanhafssýsla og þar með hluti af Frakklandi.
 2011 - Hersveitir Alassane Ouattara héldu inn í höfuðborg Fílabeinsstrandarinnar til að setja forsetann, Laurent Gbagbo, af eftir að hann hafði neitað að viðurkenna tap í forsetakosningum árið áður.
 2012 - Fyrsta danska hraðbrautin sem reist var sem einkaframkvæmd, Sønderborg-hraðbrautin, var opnuð ári fyrr en áætlað var.
 2013 - Fyrsta tilvikið þar sem fuglaflensuveiran H7N9 smitaðist í mann greindist í Kína.
 2014 - Alþjóðadómstóllinn úrskurðaði að hvalveiðar Japana í Suður-Íshafi gætu ekki talist í vísindaskyni og ættu ekki að fá fleiri leyfi.
 2015 - Muhammadu Buhari varð forseti Nígeríu.
 2016 - Stríðsglæpadómstóll Sameinuðu þjóðanna sýknaði serbneska þjóðernissinnann Vojislav Šešelj af ásökunum um glæpi gegn mannkyni.
 2017 - Kvennaskólinn í Reykjavík sigrar í Gettu betur í annað sinn.

Fædd 
 1499 - Píus 4. páfi (d. 1565).
 1519 - Hinrik 2. Frakkakonungur (d. 1559).
 1596 - René Descartes, heimspekingur og stærðfræðingur (d. 1650).
 1675 - Benedikt 14. páfi (d. 1758).
 1684 - Francesco Durante, ítalskt tónskáld (d. 1755).
 1723 - Friðrik V Danakonungur (d. 1766).
 1732 - Joseph Haydn, austurrískt tónskáld (d. 1809).
 1781 - Bjarni Thorsteinsson, amtmaður (d. 1876).
 1791 - Páll Melsteð, amtmaður, sýslumaður og alþingismaður (d. 1861).
 1809 - Nikolaj Gogol, rússneskur rithöfundur (d. 1852).
 1819 - Chlodwig zu Hohenlohe-Schillingsfürst, þýskur stjórnmálamaður (d. 1901).
 1835 - Theodor Wisén, sænskur norrænufræðingur (d. 1892).
 1872
 Alexandra Kollontaj, sovésk stjórnmálakona og erindreki (d. 1952).
 Helgi Pjeturss, íslenskur jarðfræðingur (d. 1949).
 1914 - Octavio Paz, mexíkóskur rithöfundur og Nóbelsverðlaunahafi (d. 1998).
 1919 - Stefán Hörður Grímsson, íslenskt skáld (d. 2002).
 1921 - Jón Múli Árnason, íslenskur útvarpsmaður (d. 2002).
 1928 - Sigurður A. Magnússon, íslenskur rithöfundur (d. 2017).
 1934 - Shirley Jones, bandarísk leikkona.
 1935 - Richard Chamberlain, bandarískur leikari.
 1936 - Towa Carson, sænsk söngkona.
 1939 - Zviad Gamsakhurdia, forseti Georgíu (d. 1993).
 1943 - Christopher Walken, leikari
 1948 - Al Gore, fyrrverandi varaforseti Bandaríkjanna.
 1964 - Olexander Túrtsínov, úkraínskur stjórnmálamaður.
 1967 - Ľubomír Luhový, slóvakískur knattspyrnumaður.
 1968 - César Sampaio, brasilískur knattspyrnumyndir.
 1971 - Ewan McGregor, skoskur leikari.
 1973 - Þrúður Vilhjálmsdóttir, íslensk leikkona.
 1973 - Kristján Guy Burgess, íslenskur stjórnmálafræðingur.
 1982 - Chloé Zhao, kínverskur kvikmyndaleikstjóri.
 1985 - Jessica Szohr, bandarísk leikkona.

Dáin 
 1296 - Þorvarður Þórarinsson, íslenskur goðorðsmaður og riddari af ætt Svínfellinga.
 1340 – Ívan 1. af Moskvu (f. 1288).
 1547 - Frans 1. Frakkakonungur (f. 1494).
 1621 - Filippus 3. Spánarkonungur (f. 1578).
 1631 - John Donne, enskur rithöfundur (f. 1572).
 1727 - Isaac Newton, enskur vísindamaður (f. 1642).
 1748 - Árni Hallvarðsson, prestur á Hvalsnesi á Suðurnesjum (f. 1712).
 1837 - John Constable, enskur listmálari (f. 1776).
 1850 - John C. Calhoun, varaforseti Bandaríkjanna (f. 1782).
 1855 - Charlotte Brontë, enskur rithöfundur (f. 1816).
 1917 - Emil von Behring, þýskur örverufræðingur og nóbelsverðlaunahafi (f. 1854).
 1945 - Anna Frank, dagbókarhöfundur (f. 1929).
 1980 - Jesse Owens, bandarískur íþróttamaður (f. 1913).
 1988 - William McMahon, færsætisráðherra Ástralíu (f. 1908).
 1993 - Brandon Lee, bandarískur leikari (f. 1965).
 1995 - Selena, bandarísk söngkona (f. 1971).
 2008 - Gunnar Gíslason, íslenskur prestur (f. 1914).
 2009 - Raul Alfonsin, forseti Argentínu (f. 1927).
 2016 - Imre Kertész, ungverskur rithöfundur (f. 1929).
 2017 - Tino Insana, bandarískur leikari (f. 1948).

Mars
1. apríl er 91. dagur ársins (92. á hlaupári) samkvæmt gregoríska tímatalinu. 274 dagar eru eftir af árinu.

Atburðir 
 1240 - Hákon ungi Hákonarson var krýndur meðkonungur föður síns í Noregi.
 1340 - Niels Ebbesen drap Geirharð 3. hertoga af Holtsetalandi í Randers.
 1605 - Alessandro Ottaviano de'Medici varð Leó 11. páfi.
 1621 - Íbúar Plymouth-nýlendunnar gerðu sinn fyrsta samning við indíána.
 1807 - Trampe stiftamtmaður setti reglugerð um brunavarnir í Reykjavík. Bannað var að reykja pípu innanhúss og nálægt eldfimum efnum.
 1855 - Einkaréttur Dana til verslunar á Íslandi var aflagður og máttu Íslendingar eftir það versla við allar þjóðir.
 1867 - Fyrsta nemendafélag Menntaskólans í Reykjavík, Bandamannafélagið, var stofnað.
 1871 - Fjárhagur Íslands og Danmerkur var aðskilinn og íslensk króna varð til.
 1873 - Hilmar Finsen varð fyrsti landshöfðingi Íslands. Hann var áður stiftamtmaður en síðar borgarstjóri í Kaupmannahöfn.
 1891 - Wrigley-fyrirtækið var stofnað í Chicago í Bandaríkjunum.
 1896 - Álafoss hóf ullarvinnslu.
 1924 - Adolf Hitler var dæmdur í fimm ára fangelsi fyrir þátttöku sína í valdaránstilraun í München árið 1923. Hann sat þó aðeins inni í níu mánuði.
 1936 - Alþýðutryggingalög gengu í gildi á Íslandi.
 1955 - Hátíðahöld til að minnast aldarafmælis frjálsrar verslunar fóru fram á Íslandi.
 1955 - Aprílgabb birtist í Tímanum um væntanlegan fund æðstu ráðamanna heims í Reykjavík. Slíkur fundur varð ekki á dagskrá fyrr en 31 og hálfu ári síðar, 10. október 1986.
 1965 - Stór-Lundúnasvæðið var formlega skipulagt sem sýsla á Englandi.
 1970 - Richard Nixon undirritaði Public Health Cigarette Smoking Act sem bannaði sígarettuauglýsingar í sjónvarpi.
 1976 - Tölvufyrirtækið Apple var stofnað af Steve Jobs, Steve Wozniak og Ronald Wayne.
 1976 - Postverk Føroya tók við póstþjónustu í Færeyjum af Post- og Telegrafvæsnet.
 1976 - Opinbera lestarfyrirtækið Conrail var stofnað í Bandaríkjunum til að taka við rekstri 13 gjaldþrota járnbrauta.
 1979 - Barnastöðin Pinwheel Network breytti nafni sínu í Nickleodeon og hóf útsendingar á ýmsum kapalkerfum Warner.
 1979 - Austurrískir lögreglumenn handtóku lærlinginn Andreas Mihavecz, lokuðu hann inni í fangaklefa og gleymdu honum svo. Hann fannst aftur fyrir tilviljun 17 dögum síðar og hafði lifað af með því að sleikja raka af veggjum klefans.
 1981 - Íslenska hljómsveitin Grýlurnar var stofnuð.
 1981 - Sumartími var tekinn upp í Sovétríkjunum.
 1984 - Marvin Gaye, söngvari, var skotinn til bana af föður sínum.
 1984 - Kringvarp Føroya hóf útsendingar.
 1986 - Sector Kanda: Kommúnistar í Nepal reyndu valdarán með því að ráðast á lögreglustöðvar í Katmandú.
 1987 - Taílensk-austurríski orkudrykkurinn Red Bull kom á markað í Austurríki.
 1990 - Seyðisfjarðarkaupstaður og Seyðisfjarðarhreppur vou sameinaðir undir merkjum Seyðsfjarðarkaupstaðar.
 1991 - Bandaríska sjónvarpsstöðin Comedy Central hóf göngu sína í kapalkerfi.
 1992 - Blóðbaðið í Bijeljina hófst þegar vopnaðir serbneskir hópar hófu að myrða óbreytta borgara í Bijeljina í Bosníu.
 1995 - Dialog Telekom hóf rekstur fyrsta GSM-nets Srí Lanka.
 1996 - Sveitarfélagið Halifax var myndað úr fjórum eldri sveitarfélögum.
 1997 - Hale-Bopp-halastjarnan náði sólnánd.
 1997 - Teiknimyndaþættirnir Pokémon hófu göngu sína á TV Tokyo.
 1997 - Borgarhverfið Užupis í Vilnius lýsti yfir sjálfstæði sem „lýðveldið Užupis“.
 1998 - Vefmiðillinn Vísir stofnaður.
 1999 - Kanadíska fylkið Nunavut varð til úr austurhluta Norðvesturhéraðanna.
 2000 - Siglingamiðstöðin Weymouth and Portland National Sailing Academy var opnuð.
 2001 - Slobodan Milošević, fyrrverandi forseti Júgóslavíu gaf sig fram við sérsveitir lögreglu.
 2001 - Flugslysið á Hainan: Bandarísk njósnaflugvél lenti í árekstri við kínverska orrustuflugvél. Kínverski flugmaðurinn fannst aldrei en 10 manna áhöfn bandarísku flugvélarinnar nauðlenti í Kína, var handtekin og haldið í 10 daga.
 2001 - Hjónabönd samkynhneigðra voru heimiluð með nýjum lögum í Hollandi.
 2002 - Holland lögleiddi aðstoð við sjálfsvíg fyrst landa.
 2003 - Íslenska kvikmyndin Fyrsti apríll var frumsýnd.
 2005 - Bandaríska kvikmyndin Sin City var frumsýnd í Bandaríkjunum.
 2007 - Íslenska fjarskiptafyrirtækið Míla ehf var stofnað.
 2008 - Stærsta rán í sögu Danmerkur var framið í peningageymslu í Glostrup. Ræningjarnir komust undan með 62 milljónir.
 2009 – Albanía og Króatía gengu í NATÓ.
 2012 - Flokkur Aung San Suu Kyi, Lýðræðisbandalagið, vann meirihluta lausra þingsæta í aukakosningum í Mjanmar.
 2017 - Mocoa-skriðan: Yfir 300 fórust í skriðum í Kólumbíu.

Fædd 
 1545 - Peder Claussøn Friis, norskur fornfræðingur (d. 1614).
 1640 - Georg Mohr, danskur stærðfræðingur (d. 1697).
 1755 - Jean Anthelme Brillat-Savarin, franskur matmaður (d. 1826).
 1815 - Otto von Bismarck, stjórnmálamaður (d. 1898).
 1873 - Sergei Rachmaninoff, tónskáld, píanóleikari og stjórnandi (d. 1943).
 1920 - Toshirō Mifune, leikari (d. 1997).
 1920 - Hjörtur Eldjárn Þórarinsson, bóndi á Tjörn í Svarfaðardal (d. 1996).
 1929 - Milan Kundera, tékkneskur rithöfundur.
 1930 - Ásta Sigurðardóttir, íslenskur rithöfundur (d. 1971).
 1932 - Debbie Reynolds, leikkona.
 1940 - Wangari Maathai, kenískur líffræðingur (d. 2011).
 1950 - Samuel Alito, bandarískur hæstaréttardómari.
 1958 - Milton Queiroz da Paixão, brasilískur knattspyrnumaður.
 1961 - Susan Boyle, skosk söngkona.
 1963 - Joe Wright, bandarískur körfuknattleiksmaður.
 1971 - Method Man, bandarískur tónlistarmaður.
 1975 - Washington Stecanela Cerqueira, brasilískur knattspyrnumaður.
 1979 - Ivano Balić, króatískur handknattleiksmaður.
 1983 - Ólafur Ingi Skúlason, íslenskur knattspyrnumaður.
 1985 - Elena Berkova, rússnesk klámmyndaleikkona og söngkona.
 1987 - José Ortigoza, paragvæskur knattspyrnumaður.

Dáin 
 1132 - Húgó frá Châteauneuf, biskup í Grenoble (f. 1052).
 1204 - Elinóra af Akvitaníu, drottning Frakklands og síðar Englands.
 1205 - Amalrekur 1., konungur Kýpur og Jerúsalem (f. 1145).
 1412 - Albrekt af Mecklenburg, Svíakonungur 1363–1389 (f. 1336).
 1441 - Blanka 1., drottning Navarra (f. 1387).
 1637 - Niwa Nagashige, japanskur stríðsherra (f. 1571).
 1684 - Roger Williams, enskur guðfræðingur (f. 1603).
 1868 - Rasoherina, drottning Madagaskar (f. 1814).
 1922 - Karl 1. Austurríkiskeisari (f. 1887).
 1922 - Henri-Paul Motte, franskur listmálari (f. 1846).
 1927 - Eymundur Jónsson, járnsmiður og bóndi (f. 1840).
 1976 - Max Ernst, listmálari (f. 1891).
 1984 - Marvin Gaye, bandarískur söngvari (f. 1939).
 1990 - Carlos Peucelle, argentínskur knattspyrnumaður (f. 1908).
 1996 - Hjörtur Eldjárn Þórarinsson, bóndi á Tjörn í Svarfaðardal (f. 1920).
 2002 - Jón Múli Árnason, útvarpsmaður og tónskáld (f. 1921).
 2013 - Herdís Þorvaldsdóttir, íslensk leikkona (f. 1923)

Hefðir 
 Aprílgabb

Heimildir 

Apríl
2. apríl er 92. dagur ársins (93. á hlaupári) samkvæmt gregoríska tímatalinu. 273 dagar eru eftir af árinu.

Atburðir 
 999 - Gerbert d'Aurillac varð Silvester 2. páfi.
 1285 - Giacomo Savelli varð Honóríus 4. páfi.
 1305 - Loðvík krónprins Frakklands, síðar Loðvík 10., varð konungur Navarra sem Loðvík 1. við lát móður sinnar. Skömmu áður hafði hann gengið að eiga Margréti af Búrgund.
 1453 - Umsátrið um Konstantínópel hófst.
 1725 - Jarðskjálftar við upphaf Heklugoss voru „skelfilegir“ að sögn Hítardalsannáls.
 1801 - Breski flotinn undir stjórn Nelsons flotaforingja gjörsigraði danska flotann við Kaupmannahöfn.
 1831 - Lorentz Angel Krieger varð stiftamtmaður á Íslandi.
 1877 - Talsvert tjón varð í Reykjavík og nágrenni í norðanstormi sem stóð í tvo daga.
 1900 - Setning Forakerlaganna í bandaríska þinginu veitti Púertó Ríkó heimastjórn.
 1902 - Fyrsta kvikmyndahúsið í Bandaríkjunum, Electric Theatre, var opnað í Los Angeles í Kaliforníu.
 1908 - Tólf menn fórust en einn bjargaðist er bátur fórst í lendingu við Stokkseyri.
 1928 - Fyrsta íslenska konan fékk lyfsöluleyfi, Jóhanna Magnúsdóttir, sem rak Lyfjabúðina Iðunni í Reykjavík í áratugi.
 1930 - Haile Selassie var lýstur keisari Eþíópíu.
 1973 - Stafrófsmorðin: Wanda Walkowicz hvarf í Rochester (New York).
 1973 - LexisNexis opnaði fyrir tölvukeyrða leit í dómasafni.
 1982 - Argentína gerði innrás á Falklandseyjar og hóf þannig Falklandseyjastríðið.
 1991 - Eldgos hófst í Pínatúbó á Filippseyjum.
 1992 - John Gotti var dæmdur í ævilangt fangelsi í New York-borg, fyrir morð og skipulagða glæpastarfsemi.
 2004 - Búlgaría, Eistland, Lettland, Litháen, Rúmenía, Slóvakía og Slóvenía urðu fullgildir meðlimir í NATO.
 2007 - Jarðskjálfti að stærðargráðu 8,1 á Richter skók Salómonseyjar og olli flóðbylgju.
 2007 - Reykingabann á almannafæri og vinnustöðum tók gildi í Wales.
 2011 - Kvennaskólinn í Reykjavík sigrar í Gettu betur í fyrsta sinn.

Fædd 
 747 - Karlamagnús (Karl mikli], konungur Franka (d. 814).
 1545 - Elísabet af Valois, drottning Spánar (d. 1568).
 1618 - Francesco Maria Grimaldi, ítalskur stærðfræðingur (d. 1663).
 1725 - Giacomo Casanova, feneyskur ævintýramaður og rithöfundur (d. 1798).
 1805 - Hans Christian Andersen, danskur rithöfundur (d. 1875).
 1840 - Émile Zola, franskur rithöfundur og gagnrýnandi (d. 1902).
 1891 - Max Ernst, þýskur málari (d. 1976).
 1914 - Alec Guinness, breskur leikari (d. 2000).
 1923 - Wendell Clausen, bandarískur fornfræðingur (d. 2006).
 1927 - Ferenc Puskás, ungverskur knattspyrnumaður (d. 2006).
 1939 - Marvin Gaye, söngvari. (d. 1984).
 1945 - Linda Hunt, bandarísk leikkona.
 1951 - Sigfús Jónsson, fyrrum bæjarstjóri Akureyrar.
 1952 - Leon Wilkeson, bandarískur bassaleikari (Lynyrd Skynyrd).
 1959 - Alberto Fernández, forseti Argentínu.
 1961 - Keren Woodward, bresk söngkona (Bananarama).
 1965 - Svavar Hrafn Svavarsson, íslenskur heimspekingur.
 1965 - Rodney King, bandarískur leigubílstjóri (d. 2012).
 1967 - Greg Camp, bandarískur tónlistarmaður (Smash Mouth).
 1975 - Adam Rodríguez, bandarískur leikari.
 1979 - Magnús Kári Jónsson, þjálfari.
 1989 - Berglind Festiva Pétursdóttir, sjónvarpskona

Dáin 
 1118 - Baldvin 1. konungur Jerúsalem.
 1244 - Henrik Harpestræng, danskur læknir og grasafræðingur.
 1272 - Ríkharður, jarl af Cornwall og konungur Þýskalands (f. 1209).
 1305 - Jóhanna 1. Navarradrottning (f. 1273).
 1335 - Hinrik Bæheimskonungur (f. um 1265).
 1641 - Georg af Brúnsvík-Lüneburg, þýskur hertogi (f. 1582).
 1657 - Ferdinand 3. keisari hins heilaga rómverska ríkis (f. 1603).
 1709 - Giovanni Battista Gaulli, ítalskur listmálari (f. 1639).
 1861 - Peter Georg Bang, danskur forsætisráðherra (f. 1797).
 1872 - Samuel Morse, höfundur Morse-merkjakerfisins (f. 1791).
 1894 - Hermanníus E. Johnson, landfógeti á Íslandi (f. 1825).
 1914 - Paul Heyse, þýskur rithöfundur og nóbelsverðlaunahafi (f. 1830).
 1974 - Georges Pompidou, forseti Frakklands (f. 1911).
 2005 - Jóhannes Páll 2. páfi (f. 1920).

Apríl
3. apríl er 93. dagur ársins (94. á hlaupári) samkvæmt gregoríska tímatalinu. 272 dagar eru eftir af árinu.

Atburðir 
 1367 - Orrustan við Nájera: Pétur Kastilíukonungur komst aftur í hásætið með aðstoð Játvarðar svarta prins og herliðs hans, 
 1631 - Svíar lögðu Frankfurt an der Oder undir sig.
 1647 - Bréf frá New Model Army þar sem töfum á launagreiðslum er mótmælt, var lesið upp í enska þinginu.
 1657 - Oliver Cromwell tók sér titilinn Lávarður samveldis Englands, Skotlands og Írlands.
 1882 - Landshöfðingi tilkynnti að stofnuð yrði geymsla fyrir skjalasöfn æðstu embætta. Það varð grunnurinn að Þjóðskjalasafni Íslands.
 1882 - Jesse James, útlagi í villta vestrinu, var skotinn í bakið og drepinn.
 1920 - Millilandaskipið Ísland var sett í sóttkví við komuna til Reykjavíkur vegna inflúensu um borð.
 1922 - Jósef Stalín var útnefndur aðalritari sovéska kommúnistaflokksins.
 1948 - Harry S Truman, forseti Bandaríkjanna, skrifaði undir Marshall-áætlunina.
 1968 - Martin Luther King yngri hélt fræga ræðu.
 1968 - Bandaríska kvikmyndin Apaplánetan var frumsýnd.
 1969 - Hungurvaka var haldin í tvo sólarhringa í Menntaskólanum í Reykjavík til þess að vekja athygli á hungri í heiminum.
 1971 - Mónakó sigraði Söngvakeppni evrópskra sjónvarpsstöðva með laginu „Un banc, un arbre, une rue“ sem franska söngkonan Séverine söng.
 1973 - Motorola sýndi í fyrsta sinn farsíma sem gat hringt í gegnum farsímakerfi.
 1974 - Alþingi lýsti Surtsey friðland.
 1975 - Bobby Fischer neitaði að heyja heimsmeistaraeinvígi við Anatolíj Karpov, og varð Karpov þar með heimsmeistari.
 1976 - Breska hljómsveitin Brotherhood of Man sigraði Söngvakeppni evrópskra sjónvarpsstöðva með laginu „Save Your Kisses for Me“.
 1977 - Fyrsta geimgreftrunin fór fram þegar aska Gene Roddenberry var flutt út í geim með geimskutlu.
 1984 - Banni við hundahaldi var aflétt í Reykjavík, en það hafði staðið síðan 1. september 1971.
 1986 - IBM sýndi fyrstu kjöltutölvu fyrirtækisins, IBM Portable Personal Computer.
 1986 - Bresku barnaþættirnir Tuskubrúðurnar hófu göngu sína á ITV.
 1991 - Öryggisráð Sameinuðu þjóðanna samþykkti ályktun 687 þar sem Írak var gert að afvopnast og eyða öllum efna- og lífefnavopnum sínum.
 1995 - Alríkislögregla Rússneska Sambandsríkisins var stofnuð af Boris Jeltsín þáverandi forseta Rússlands.
 1996 - Theodore Kaczynski, betur þekktur sem Unabomber var handtekinn í fjallakofa í Montana.
 1996 - Boeing 737-herflugvél rakst á fjall norðan við Ragusa í Króatíu. Allir um borð, 35 talsins, létust, þar á meðal viðskiptaráðherra Bandaríkjanna Ron Brown.
 1996 - Tútsar hófu fjöldamorð á hútúum í Búrúndí.
 1997 - Thalit-fjöldamorðin: Allir íbúar Thalit í Alsír nema einn voru myrtir af skæruliðum.
 2000 - Bandaríkin gegn Microsoft: Tölvufyrirtækið Microsoft var sótt til saka vegna ásakana um samkeppnishamlandi aðgerðir.
 2001 - Fyrstu tveggja hæða strætisvagnarnir hófu að ganga í Kaupmannahöfn.
 2003 - Serbía og Svartfjallaland varð aðili að Evrópuráðinu.
 2003 - Risasmokkfiskur veiddist í Rosshafi.
 2003 - Íraksstríðið: Bandaríkjaher lagði alþjóðaflugvöllinn í Bagdad undir sig.
 2005 - Vélhjólaklúbbur Skagafjarðar var stofnaður.
 2006 - Thaksin Shinawatra sigraði mjög umdeildar þingkosningar í Taílandi þar sem stjórnarandstaðan hvatti fólk til að sniðganga kosningarnar.
 2007 - Franska háhraðalestin TGV náði 574,8 km/klst hraða og setti þannig hraðamet hefðbundinna járnbrautarlesta.
 2008 - Fyrrum forsætisráðherra Kosóvó, Ramush Haradinaj, var sýknaður af ákærum um stríðsglæpi gegn serbneskum íbúum Kosóvó fyrir Alþjóðlega stríðsglæpadómstólnum fyrir fyrrum Júgóslavíu. Mörg vitni gegn honum höfðu verið myrt eða horfið í aðdraganda réttarhaldanna.
 2009 - L-listinn dró framboð sitt til Alþingis til baka.
 2010 - Apple Inc setti iPad á markað.
 2011 - Fyrsta Druslugangan var farin í Toronto í Kanada.
 2016 - Fréttir birtust um Panamaskjölin í fjölmiðlum um allan heim. Skjölin voru gefin út af blaðamannasamtökunum International Consortium of Investigative Journalists.
 2017 - Hryðjuverkaárásin í Sankti Pétursborg 2017: 16 létust í sjálfsmorðssprengjuárás á neðanjarðarlestarstöð í Sankti Pétursborg í Rússlandi.

Fædd 
 1245 - Filippus 3., konungur Frakklands (d. 1285).
 1366 - Hinrik 4. Englandskonungur (d. 1413).
 1683 - Mark Catesby, enskur náttúrufræðingur (d. 1749).
 1693 - George Edwards, enskur náttúrufræðingur (d. 1773).
 1783 - Washington Irving, bandarískur rithöfundur (d. 1859). 
 1829 - Katrín Þorvaldsdóttir Sívertsen, eiginkona Jóns Árnasonar þjóðsagnasafnara (d. 1895).
 1881 - Alcide De Gasperi, ítalskur stjórnmálamaður (d. 1954).
 1901 - Eric Voegelin, þýskur hagfræðingur (d. 1985).
 1922 - Doris Day, bandarísk leikkona (d. 2019).
 1924 - Marlon Brando, bandarískur leikari (d. 2004).
 1926 - Jón hlaupari, íslenskur frjálsíþróttamaður (d. 2016).
 1929 - Poul Schlüter, forsætisráðherra Danmerkur.
 1930 - Helmut Kohl, kanslari Þýskalands (d. 2017).
 1934 - Jane Goodall, breskur dýrafræðingur.
 1949 - Anthony C. Grayling, breskur heimspekingur.
 1957 - Yves Chaland, franskur myndasöguhöfundur.
 1958 - Alec Baldwin, bandarískur leikari.
 1960 - Miguel Díaz-Canel, forseti Kúbu.
 1961 - Eddie Murphy, bandarískur leikari.
 1965 - Katsumi Oenoki, japanskur knattspyrnumaður.
 1968 - Jamie Hewlett, breskur myndasöguhöfundur.
 1970 - Donald-Olivier Sié, knattspyrnumaður frá Fílabeinsströndinni.
 1971 - Robert da Silva Almeida, brasilískur knattspyrnumaður.
 1971 - Shireen Abu Akleh, palestínsk blaðakona (d. 2022).
 1976 - Drew Shirley, bandarískur tónlistarmaður (Switchfoot).
 1977 - Alen Avdić, bosnískur knattspyrnumaður.
 1982 - Cobie Smulders, kanadísk leikkona.
 1986 - Amanda Bynes, bandarísk leikkona.

Dáin 
 963 - Vilhjálmur 3. hertogi af Akvitaníu.
 1287 - Honóríus 4. páfi.
 1350 - Ottó 4., hertogi af Búrgund (f. 1295).
 1658 - Ólafur Jónsson, íslenskur prestur (f. 1570).
 1682 - Bartolomé Esteban Murillo, spænskur listmálari (f. 1618).
 1882 - Jesse James, útlagi í villta vestrinu (f. 1847).
 1897 - Johannes Brahms, þýskt tónskáld (f. 1833).
 1917 - Magnús Stephensen, íslenskur landshöfðingi (f. 1836).
 1974 - Guðmundur Böðvarsson, íslenskt skáld (f. 1904).
 1991 - Graham Greene, enskur rithöfundur (f. 1994).
 1994 - Jérôme Lejeune, franskur erfðafræðingur (f. 1926).
 2009 - Ingólfur Guðbrandsson, íslenskur ferðamálafrömuður (f. 1923).
 2010 - Eugene Terre'Blanche, suðurafrískur nýfasisti (f. 1941).
 2013 - Ruth Prawer Jhabvala, þýskur rithöfundur (f. 1927).

Apríl
4. apríl er 94. dagur ársins (95. á hlaupári) samkvæmt gregoríska tímatalinu. 271 dagur er eftir af árinu.

Atburðir 
 1328 - Niðarósdómkirkja í Noregi brann.
 1406 - Jakob 1. varð konungur Skotlands að nafninu til.
 1581 - Francis Drake lauk hringferð sinni um heiminn og var aðlaður af Elísabetu 1. Englandsdrottningu.
 1588 - Kristján 4. varð konungur Danmerkur, 11 ára gamall, eftir lát föður síns Friðriks 2.
 1607 - Iskandar Muda varð soldán í Aceh.
 1609 - Filippus 3. gaf út tilskipun um að kristnir márar skyldu reknir frá Spáni.
 1639 - Sænski herinn undir stjórn Johans Banér, vann sigur á keisarahernum í orrustunni við Chemnitz í Saxlandi.
 1721 - Robert Walpole var skipaður forsætisráðherra í Bretlandi.
 1897 - Hið íslenska prentarafélag var stofnað. Það er elsta starfandi verkalýðsfélag á Íslandi og er nú hluti af Félagi bókagerðarmanna.
 1905 - 370.000 manns fórust í jarðskjálfta nálægt Kangra á Indlandi.
 1923 - Bandaríska kvikmyndaframleiðslufyrirtækið Warner Bros. var stofnað.
 1939 - Faisal 2. varð konungur Íraks.
 1949 - Tólf þjóðir skrifuðu undir Norður-Atlantshafssáttmálann og mynduðu þannig Atlantshafsbandalagið (NATO)
 1956 - Alþýðubandalagið var stofnað.
 1959 - Malísambandið var stofnað.
 1964 - Bítlarnir áttu smáskífur í öllum fimm efstu sætum bandaríska Billboard-listans.
 1965 - Mosfellskirkja í Mosfellsdal var vígð.
 1968 - Martin Luther King yngri var myrtur.
 1970 - Rúgbrauðsgerðin í Reykjavík stórskemmdist í eldi. Húsið var gert upp og hýsir nú veislusali ríkisins.
 1973 - World Trade Center var formlega opnað í New York-borg.
 1974 - Seðlabankinn hóf að selja þjóðhátíðarmynt að verðgildi 500 kr., 1000 kr. og 10000 kr. og rann ágóðinn í þjóðhátíðarsjóð.
 1975 - Fyrirtækið Microsoft stofnað af Bill Gates og Paul Allen í Albuquerque í Nýju-Mexíkó.
 1979 - Zulfikar Ali Bhutto, forseti Pakistans, var tekinn af lífi.
 1981 - Breska hljómsveitin Bucks Fizz sigraði Söngvakeppni evrópskra sjónvarpsstöðva með laginu „Making Your Mind Up“.
 1982 - Falklandseyjastríðið: Breska varnarliðið á Falklandseyjum gafst upp fyrir Argentínuher.
 1983 - Fyrsta flug geimskutlunnar Challenger fór fram.
 1984 - Ronald Reagan kallaði eftir alþjóðlegu banni við notkun efnavopna.
 1987 - Fjölbrautaskólinn í Breiðholti sigrar í Gettu betur í fyrsta og eina sinn.
 1991 - Síðasta bindi Alþingisbóka Íslands kom út. Bindin eru 17 alls og stóð útgáfan yfir frá 1912.
 1991 - Fjórir ungir menn af víetnömskum uppruna tóku 40 manns í gíslingu í Sacramento í Bandaríkjunum.
 1991 - Sænska stjórnin skipaði Lars Eckerdal biskup í Gautaborg þar sem hann var eini umsækjandinn sem samþykkti að vígja konur til prests.
 2002 - Borgarastyrjöldinni í Angóla lauk með friðarsamkomulagi stjórnarinnar við skæruliða UNITA.
 2004 - Bandýmannafélagið Viktor var stofnað í Reykjavík.
 2005 - Askar Akayev sagði af sér sem forseti Kirgistan.
 2006 - Tom Delay, leiðtogi repúblikana á bandaríska þinginu tilkynnti um afsögn sína.
 2007 - Stjörnufræðingar uppgötvuðu fjarreikistjörnuna Gliese 581 c.
 2008 - Franska seglskipinu Le Ponant var rænt af sjóræningjum við strönd Sómalíu með 30 farþega um borð.
 2009 - George Abela varð forseti Möltu.
 2020 – Keir Starmer tók við sem leiðtogi Breska verkamannaflokksins af Jeremy Corbyn.
 2021 - Yfir 270 fórust þegar fellibylurinn Seroja gekk yfir Austur-Nusa Tenggara og Tímor.

Fædd 
 188 - Caracalla, keisari Rómaveldis (d. 217).
 1646 - Antoine Galland, franskur fornleifafræðingur (d. 1715).
 1905 - Shojiro Sugimura, japanskur knattspyrnumaður (d. 1975).
 1906 - Yasuo Haruyama, japanskur knattspyrnumaður (d. 1987).
 1913 - Muddy Waters, tónlistarmaður (d. 1983).
 1928 - Maya Angelou, bandarískt ljóðskáld og rithöfundur (d. 2014).
 1932 - Andrej Tarkovskíj, kvikmyndaleikstjóri (d. 1986).
 1932 - Anthony Perkins, kvikmyndaleikari (d. 1992).
 1936 - Ann-Louise Hanson, sænsk söngkona.
 1944 - Craig T. Nelson, bandarískur leikari.
 1957 - Aki Kaurismäki, finnskur kvikmyndaleikstjóri.
 1958 - Edvaldo Oliveira Chaves, brasilískur knattspyrnumaður.
 1958 - Masakuni Yamamoto, japanskur knattspyrnumaður.
 1960 - Hugo Weaving, ástralskur leikari.
 1961 - Gyrðir Elíasson, íslenskur rithöfundur.
 1965 - Robert Downey Jr., bandarískur leikari.
 1979 - Heath Ledger, ástralskur leikari (d. 2008).
 1990 - Manabu Saito, japanskur knattspyrnumaður.
 1991 - Jamie Lynn Spears, bandarísk leik- og söngkona.

Dáin 
 896 - Formósus páfi.
 911 - Liu Yin, stríðsherra á tímum Tangveldisins (f. 874).
 1284 - Alfons 10. Kastilíukonungur (f. 1221).
 1292 - Nikulás 4. páfi.
 1406 - Róbert 3. Skotakonungur (f. 1337).
 1459 - Eiríkur af Pommern, konungur Danmerkur (d. 1382). 
 1588 - Friðrik 2. Danakonungur (f. 1534).
 1617 - John Napier, skoskur stærðfræðingur (f. 1550).
 1761 - Stephen Hales, enskur vísindamaður (f. 1677).
 1841 - William Henry Harrison, 9. forseti Bandaríkjanna (f. 1773).
 1929 - Karl Benz, þýskur verkfræðingur og bifreiðahönnuður (f. 1844).
 1958 - Victor Urbancic, austurrískur tónlistarmaður (f. 1903).
 1967 - Héctor Scarone, úrúgvæskur knattspyrnumaður (f. 1898).
 1968 - Martin Luther King, Jr., bandarískur mannréttindafrömuður (f. 1929).
 1979 - Ali Bhutto, forseti og forsætisráðherra Pakistans (f. 1928).
 1991 - Max Frisch, svissneskur rithöfundur (f. 1911).
 2010 - Jón Böðvarsson, íslenskur skólameistari og fræðimaður (f. 1930).
 2013 - Ólafur Halldórsson, íslenskufræðingur (f. 1920).
 2015 - Klaus Rifbjerg, danskur rithöfundur (f. 1931).

Apríl
5. apríl er 95. dagur ársins (96. á hlaupári) samkvæmt gregoríanska tímatalinu. 270 dagar eru eftir af árinu.

Atburðir 
 1058 - Benedikt 10. mótpáfi tók við embætti.
 1241 - Mongólar sigruðu Bela 4. af Ungverjalandi í orrustunni við Sajo. Landið var lagt meira og minna í auðn.
 1242 - Alexander Nevskíj sigraði Þýsku riddarana á orrustunni á ísnum á Peipusvatni.
 1355 - Karl 4. var krýndur keisari hins Heilaga rómverska keisaradæmis í Róm.
 1534 - Þýskir málaliðar drápu Jan Matthys á páskadag en þann dag hafði hann einmitt spáð að reiði Guðs kæmi yfir hina ranglátu.
 1614 - Pocahontas og John Rolfe gengu í hjónaband í Jamestown.
 1621 - Skipið Mayflower sneri aftur til Englands frá Plymouth-nýlendunni.
 1654 - Westminstersáttmálinn batt enda á fyrsta stríð Englands og Hollands.
 1697 - Karl 12. varð konungur Svíþjóðar.
 1815 - Eldgos hófst í fjallinu Tambora í Hollensku Austur-Indíum (Indónesíu). Tindur fjallsins eyddist í gífurlegu sprengigosi og tugþúsundir manna létust í gosinu eða í kjölfar þess. Mikið magn gjósku barst út í andrúmsloftið og hafði áhrif á loftslag og veðurfar um heim allan. Talið er að meðallofthiti á jörðinni allri hafi lækkað nokkur næstu ár.
 1933 - Alþjóðadómstóllinn í Haag dæmdi Dönum yfirráð yfir öllu Grænlandi, en Norðmenn höfðu reynt að helga sér hluta þess undir heitinu Land Eiríks rauða.
 1940 - Alþingi samþykkti að taka upp hægri umferð á Íslandi þann 1. janúar 1941. Horfið var frá þeim áformum vegna hernáms Breta, sem óku vinstra megin og gera enn.
 1948 - Lög voru sett um vísindalega verndun fiskimiða landgrunnsins. Á þeim byggðist útfærsla fiskveiðilögsögunnar.
 1951 - Ethel og Julius Rosenberg voru dæmd til dauða í Bandaríkjunum fyrir að stunda njósnir í þágu Sovétríkjanna.
 1955 - Sir Winston Churchill sagði af sér sem forsætisráðherra Breta og dró sig í hlé frá stjórnmálum vegna heilsubrests, 80 ára gamall.
 1968 - Kosningaréttur var lækkaður úr 21 ári í 20 ár.
 1971 - Söngleikurinn Hárið var frumsýndur í Glaumbæ.
 1973 - Pierre Messmer varð forsætisráðherra í Frakklandi.
 1976 - James Callaghan varð forsætisráðherra Bretlands.
 1977 - Joachim Yhombi-Opango varð forseti herforingjastjórnarinnar í Vestur-Kongó.
 1986 - Flugslysið í Ljósufjöllum: Flugvél á leið frá Ísafirði]] til Reykjavíkur fórst í Ljósufjöllum á Snæfellsnesi og með henni 5 manns, en tveir lifðu af.
 1986 - Diskótilræðið í Berlín: Sprengja sprakk á diskóteki í Vestur-Berlín með þeim afleiðingum að 3 létust.
 1988 - Kuwait Airways flugi 422 var rænt. Í kjölfarið fylgdu umsátur í þremur heimsálfum og morð á tveimur farþegum.
 1992 - Bosnía-Hersegóvína lýsti yfir sjálfstæði eftir þjóðaratkvæðagreiðslu.
 1992 - Bosníustríðið: Serbneskar hersveitir settust um Sarajevó.
 1992 - Alberto Fujimori, forseti Perú, leysti upp þing Perú með tilskipun, kom á ritskoðun og lét handtaka stjórnarandstöðuþingmenn. 
 1994 - Skotárásin í Árósaháskóla: Fleming Nielsen skaut tvær konur til bana og særði aðrar tvær á matsal í Árósaháskóla í Danmörku.
 1995 - Bandaríska kvikmyndin The Last Supper var frumsýnd.
 1998 - Stærsta hengibrú heims, Akashi Kaikyō-brúin milli eyjanna Shikoku og Honshū í Japan, var opnuð fyrir umferð.
 1999 - Líbýa afhenti skoskum yfirvöldum tvo menn sem grunaðir voru um að hafa valdið sprengingunni í Pan Am flugi 103 yfir Lockerbie.
 2000 - Mori Yoshiro tók við sem forsætisráðherra Japans.
 2006 - Slökkvistarfi vegna Mýraelda lauk að fullu.
 2008 - Mótmæli gegn hernámi Kína í Tíbet áttu sér stað þar sem Ólympíukyndillinn var borinn um stræti London.
 2009 - Anders Fogh Rasmussen sagði af sér forsætisráðherraembætti í Danmörku eftir að hafa verið skipaður framkvæmdastjóri NATO.
 2009 - Norður-Kórea skaut gervihnettinum Kwangmyŏngsŏng-2 út í geim með eldflaug. Öryggisráð Sameinuðu þjóðanna var kallað saman af því tilefni.
 2016 - Sigmundur Davíð Gunnlaugsson sagði af sér embætti forsætisráðherra Íslands í kjölfar uppljóstrana um aflandsfyrirtæki hans og eiginkonu hans.
 2018 - Handtökuskipun var gefin út á hendur fyrrum forseta Brasilíu, Luiz Inácio Lula da Silva, eftir að hæstiréttur ákvað að fella niður habeas corpus vegna spillingar.

Fædd 
 1170 - Ísabella af Hainaut, drottning Frakklands (d. 1190).
 1588 - Thomas Hobbes, enskur heimspekingur (d. 1679).
 1828 - Árni Thorsteinson, landfógeti og alþingismaður (d. 1907).
 1841 - Hallgrímur Sveinsson, biskup Íslands (d. 1909).
 1900 - Spencer Tracy, bandarískur leikari (d. 1967).
 1908 - Bette Davis, bandarísk leikkona (d. 1989).
 1908 - Herbert von Karajan, austurrískur hljómsveitarstjóri (d. 1989).
 1914 - Gunnar Gíslason, íslenskur prestur (d. 2008).
 1916 - Gregory Peck, bandarískur leikari (d. 2003).
 1928 - Ágúst George, hollenskur prestur (d. 2008).
 1937 - Colin Powell, utanríkisráðherra Bandaríkjanna.
 1941 - Peter Greenaway, velskur kvikmyndaleikstjóri.
 1941 - Bas van Fraassen, hollenskur heimspekingur.
 1946 - Jane Asher, ensk leikkona.
 1947 - Gloria Macapagal-Arroyo, forseti Filippseyja.
 1950 - Agnetha Fältskog, sænsk söngkona.
 1973 - Pharrell Williams, bandariskur songvari.

Dáin 
 1205 - Ísabella, drottning Jerúsalem (f. 1172).
 1534 - Jan Matthys, leiðtogi anabaptista í Münster (f. um 1500).
 1697 - Karl 11. Svíakonungur (f. 1655)
 1821 - Sæmundur Magnússon Hólm, prestur á Helgafelli (f. 1749).
 1923 - Carnarvon lávarður, enskur aðalsmaður (f. 1866).
 1929 - Otto Liebe, danskur forsætisráðherra (f. 1850).
 1958 - Ásgrímur Jónsson, íslenskur listmálari (f. 1876).
 1954 - Marta krónprinsessa Noregs (f. 1901).
 1975 - Chiang Kai-shek, leiðtogi Kuomintang (f. 1887).
 1994 - Kurt Cobain, bandarískur tónlistarmaður (f. 1967).
 1997 - Allan Ginsberg, bandarískt skáld (f. 1926).
 1998 - Jónas Árnason, íslenskur rithöfundur (f. 1923).
 2002 - Layne Staley, bandarískur tónlistarmaður (f. 1967).
 2005 - Saul Bellow, bandarískur rithöfundur og Nóbelsverðlaunahafi (f. 1915).
 2006 - Gene Pitney, bandarískur dægurlagasöngvari (f. 1940).
 2008 - Charlton Heston, bandarískur leikari (f. 1923).
 2012 - Bingu wa Mutharika, forseti Malavi (f. 1934).
 2023 - Sigurlaug Bjarnadóttir frá Vigur fv. alþingismaður og menntaskólakennari (f. 1926).

Apríl
Eftirfarandi er listi yfir íslenskar kvikmyndir. Taldar eru upp þær kvikmyndir sem höfðu aðalframleiðslu á Íslandi og eru ekki styttri en 45 mínútur. 

Þannig er Í skóm drekans ekki á þessum lista því hún er heimildarmynd, hins vegar er hún á listanum yfir íslenskar heimildarmyndir. Einnig er Litla lirfan ljóta ekki á listanum því hún er aðeins 28 mínútur og telst því stuttmynd, hana má hins vegar finna á  listanum yfir íslenskar stuttmyndir. Ýmsar aðrar myndir gætu ef til vill talist íslenskar vegna tengsla þeirra við Ísland, til dæmis er kvikmyndin Hadda Padda stundum kölluð fyrsta íslenska kvikmyndin, en hún er ekki á þessum lista því hún er strangt til tekin framleidd í Danmörku þótt að hún hafi verið tekin upp á Íslandi og margir Íslendingar unnið við hana, sú mynd er á listanum yfir kvikmyndir tengdar Íslandi. Silný kafe er einnig á þeim lista því hún var meðframleidd af Íslendingum og var leikstýrt af Íslendingi.

1949 — 1979

1980 — 1989

1990 — 1999

2000 — 2009

2010 — 2019

2020 — 2029

Verk í vinnslu

Heimildir 
Listi yfir íslenskar bíómyndir, stuttmyndir og sjónvarpsefni  á Kvikmyndir.is
Íslenskar bíómyndir á Steinninn.is
All titles from Iceland á IMDb
Íslenskar bíómyndir frumsýndar á árunum 1962-2004 á heimasíðu Ólafs H. T.
Upplýsingar um íslenska list  á icelandculture.ru
Catalogue á heimasíðu Kvikmyndamiðstöðvarinnar
Væntanlegar íslenskar myndir á Kvikmyndir.is
Íslenskar kvikmyndir á Kvikmyndavefurinn
Verk í vinnslu á Kvikmyndamiðstöð Íslands

Listar tengdir Íslandi
 
Íslenskar kvikmyndir
Miðnesheiði getur átt við eftirfarandi:
 Kvikmyndina Miðnesheiði
 Miðnesheiði á milli Sandgerðis og Keflavíkur
Milli fjalls og fjöru var fyrsta íslenska kvikmyndin í fullri lengd, sem og fyrsta talmyndin. Hún var gefin út árið 1949 og er 91 mínúta að lengd. Leikstjóri myndarinnar var Loftur Guðmundsson sem var mikill frumkvöðull í kvikmyndagerð á Íslandi. Myndin var frumsýnd í Gamla bíói 13. janúar 1949 og almennar sýningar hófust daginn eftir.

Íslenskar kvikmyndir
Loftur Guðmundsson (18. ágúst 1892 - 4. janúar 1952) var íslenskur ljósmyndari og kvikmyndagerðarmaður. Loftur fæddist í Hvammsvík í Kjós. Foreldrar hans voru Guðmundur Guðmundsson, bóndi og síðar verslunarmaður í Reykjavík, og Jakobína Jakobsdóttir. Loftur var tvíkvæntur, fyrri kona hans var Stefanía Elín Grímsdóttir og eignuðust þau fjögur börn. Eftir að hún lést bjó hann með Guðríði Sveinsdóttur. Loftur fluttist til Danmerkur 1921 og stundaði nám í orgelleik og lærði ljósmyndun og framhaldsnám hjá Peter Elfelt í Kaupmannahöfn 1925. Samhliða ljósmyndanáminu kynnti hann sér kvikmyndagerð og árið 1945 hélt hann til Bandaríkjanna til þess að kynna sér kvikmyndagerð frekar. Loftur var einn helsti ljósmyndari landsins á öðrum fjórðungi tuttugustu aldar. Hann var fyrst og fremst portrettljósmyndari en tók einnig myndir fyrir Leikfélag Reykjavíkur um árabil, auk þess nokkuð af atburða- og staðarmyndum á fyrstu starfsárum sínum.  

Loftur stofnaði verslun ásamt öðrum og rak hana þar til hann tók við rekstri gosdrykkjagerðarinnar Sanitas árið 1913 af bróður sínum Guðmundi gerlafræðingi. Árið 1924 seldi hann hlut sinn og ári seinna stofnaði hann ljósmyndastofu í Nýja bíói í Lækjargötu í Reykjavík. Hún var starfrækt þar til 1943 en flutti þá að Bárugötu 5. Hann rak hana til dánardags en niðjar hans tóku við og ráku til ársins 1996. Loftur varð konunglegur sænskur hirðljósmyndari árið 1928 fyrir myndir sem hann sendi sænska konunginum að gjöf. Þá hlaut hann viðurkenningu frá Jupiterlicht verksmiðjunni í Þýskalandi fyrir uppfinningu á sérstaklega heppilegri notkun á ljósmyndalömpum. 

Loftur var einn af stofnendum Knattspyrnufélagsins Vals og lék með félaginu við góðan orðstír. Þá var Loftur jafnframt fyrsti formaður Vals en hann var formaður félagsins árin 1911-1914.   

Hann var einn af brautryðjendum íslenskrar kvikmyndagerðar en fyrsta mynd hans var stuttmyndin Ævintýri Jóns og Gvendar sem var sýnd árið 1923. Næstu árin gerði hann nokkrar heimildarmyndir, en árið 1949 var frumsýnd eftir hann fyrsta íslenska talmyndin í fullri lengd, Milli fjalls og fjöru. Árið 1951 gerði hann svo Niðursetninginn sem var síðasta kvikmynd hans. Loftur skrifaði sjálfur handrit kvikmynda sinna.  

Árið 2002 gaf Þjóðminjasafn Íslands út bókina Enginn getur lifað án Lofts. Bókin hefur að geyma þrjár greinar um Loft, ævi hans og störf, eftir Erlend Sveinsson, Ingu Láru Baldvinsdóttur og Margréti Elísabetu Ólafsdóttur. Titillinn vísar til auglýsingar frá Lofti Guðmundssyni sem birtist árið 1945.  

Íslenskir kvikmyndaleikstjórar
Íslenskir ljósmyndarar
Niðursetningurinn er kvikmynd eftir Loft Guðmundsson frá árinu 1951. Brynjólfur Jóhannesson leikur aðalhlutverkið og leikstýrir myndinni.

Með önnur hlutverk í myndinni fóru meðal annars (í stafrófsröð): Jón Aðils, Bessi Bjarnason, Hanna Guðmundsdóttir, Valur Gíslason, Jón Leós, Bryndís Pétursdóttir og Haraldur Á. Sigurðsson.

Íslenskar kvikmyndir
Hringurinn er tilraunakvikmynd eftir Friðrik Þór Friðriksson. Í myndinni keyrir myndatökumaður Hringveginn (Þjóðveg 1) í kringum Ísland með myndavél á þaki bílsins. Myndavélin tekur svo einn ramma á hverjum 12 metrum. Þegar myndin er svo sýnd á 24 römmum á sekúndu samsvarar það því að ferðast á hljóðhraða. Hringferðin tekur um 80 mínútur.

Íslenskar kvikmyndir
Sóley er íslensk kvikmynd eftir Rósku frá árinu 1982. Myndin fjallar um ungann mann sem leitar að hestinum sínum sem strauk. Við leitina berst hann við djöfulinn með konu sem minnir helst á guð.

Íslenskar kvikmyndir
Rauða skikkjan var kvikmynd framleidd árið 1967 í sameiningu af Svíum, Dönum og Íslendingum. Hún var tekin á Íslandi og er í lit. Flestir leikarar myndarinnar voru sænskir eða danskir, en þrír Íslendingar fóru þó með hlutverk í henni, þeir Borgar Garðarsson, Gísli Alfreðsson og Flosi Ólafsson. Sagan var byggð á sögu úr 7. bók Gesta Danorum eftir Saxo Grammaticus.

Íslenskar kvikmyndir
Danskar kvikmyndir
Sænskar kvikmyndir
Veiðiferðin er íslensk fjölskyldumynd eftir Andrés Indriðason frá árinu 1980.

Íslenskar kvikmyndir
Virginia Woolf (25. janúar 1882 – 28. mars 1941) var breskur rithöfundur, gagnrýnandi og feministi. Hún er í hópi áhrifamestu skáldsagnahöfunda á 20. öld. Auk þess sem verk hennar höfðu mikil áhrif á kvennabaráttu 20. aldar, var Virginia brautryðjandi nýrra aðferða við skáldsagnaritun með notkun hugflæðis og innra eintals. Hún skrifaði um hversdagslega atburði, lagði ekki áherslu á flóknar fléttur eða djúpa persónusköpun heldur á tilfinningalíf og hugmyndir söguhetjanna. Þar takmarkaði hún sig ekki við eina söguhetju heldur ferðaðist úr hugarfylgsnum einnar persónu til annarrar, The Waves er líklega besta dæmi þess. Þekktasta bók Virginiu er þó eflaust skáldsagan To the Lighthouse frá 1927. Nokkrar kvikmyndir hafa verið gerðar um líf skáldkonunnar, nú síðast The Hours (2002) með Nicole Kidman í hlutverki Virginiu.

Virginia Woolf giftist Leonard Woolf, gagnrýnanda, árið 1912. Saman stofnuðu þau Hogarth Press árið 1917. Heimili þeirra var samkomustaður fjölda listamanna, skálda og gagnrýnenda, og kallaðist sá hópur Bloomsbury-hópurinn.

Árin 1895 og 1915 fékk hún taugaáföll, en hún átti við geðræn vandamál að stríða.

Virginia framdi sjálfsmorð þann 28. mars 1941 með því að drekkja sér. Eiginmaður hennar, Leonard, ritstýrði flestum verka hennar sem gefin voru út eftir andlát hennar.

Verk eftir Virginiu sem komið hafa út á íslensku 
 1983 - Sérherbergi - (A Room of One's Own - útg. 1929). Þýðandi: Helga Kress.
2014 - Út í vitann - (To the Lighthouse - útg. 1927). Þýðandi: Herdís Hreiðarsdóttir.
2017 - Orlandó - (Orlando: A Biography - útg. 1928). Þýðandi: Soffía Auður Birgisdóttir.
2017 - Mrs. Dolloway - (Mrs. Dolloway - útg. 1925). Þýðandi: Atli Magnússon.

Tilvísanir 

Breskar kvenréttindakonur
Breskir rithöfundar
Dauðsföll af völdum sjálfsmorða
6. apríl er 96. dagur ársins (97. á hlaupári) samkvæmt gregoríska tímatalinu. 269 dagar eru eftir af árinu.

Atburðir 
 648 f.Kr. - Fyrsti sólmyrkvinn sem skriflegar heimildir eru til um. Skráðar af Forn-Grikkjum.
 1190 - Jóhann landlausi varð konungur Englands.
 1320 - Skotar staðfestu sjálfstæði sitt með Arbroath-yfirlýsingunni.
 1520 - Orrustan við Uppsali: Stuðningsmenn Sten Sture biðu ósigur fyrir her Kristjáns 2.
 1580 - Jarðskjálfti í Englandi olli skemmdum á Pálskirkjunni í Lundúnum og mörgum fleiri byggingum.
 1652 - Hollenski skipstjórinn Jan van Riebeeck stofnaði birgðastöð á Góðrarvonarhöfða. Út frá henni reis Höfðaborg síðar.
 1746 - Tveir bátar af þremur, sem reru frá Ingólfshöfða fórust. Eftir það var útgerð lögð af þaðan.
 1782 - Thongduang varð konungur Taílands sem Rama 1.
 1830 - Joseph Smith stofnaði mormónakirkjuna í New York-borg.
 1896 - Fyrstu nútíma Ólympíuleikarnir hófust í Aþenu.
 1909 - Robert Peary taldi sig hafa náð Norðurpólnum. Ekki varð ljóst fyrr en tæpri öld síðar að það var ekki rétt.
 1917 - Bandaríkin lýstu stríði á hendur Þjóðverjum.
 1924 - Fasistar unnu þingkosningar á Ítalíu og fengu tvo þriðju hluta atkvæða.
 1941 - Lengsti þorskur sem vitað var um að veiðst hefði á Íslandsmiðum var dreginn úr Miðnessjó. Hann var 181 cm á lengd.
 1941 - Öxulveldin gerðu innrás í Júgóslavíu og Grikkland.
 1944 - Bandarísk herflugvél fórst út af Vatnsleysuströnd og var átta mönnum bjargað.
 1956 - Laugarásbíó í Reykjavík hóf sýningar með þýsku kvikmyndinni Fiskimaðurinn og aðalsmærin (Der Fischer vom Heiligensee).
 1965 - Fyrsta fjarskiptahnettinum í einkaeigu, Intelsat I, var skotið á loft.
 1968 - Bandaríska kvikmyndin 2001: A Space Odyssey var frumsýnd.
 1970 - Viðræðum um norræna tollabandalagið NORDEK var formlega slitið.
 1971 - Veitingastaðurinn Bautinn var opnaður á Akureyri.
 1973 - Pioneer 11-geimfarið var sent af stað.
 1974 - Sænska hljómsveitin Abba vann Eurovision. Þetta var í fyrsta skipti sem sænsk hljómsveit vann keppnina.
 1979 - Helgarpósturinn kom út á Íslandi í fyrsta skipti.
 1979 - Kvikmyndirnar Land og synir, Óðal feðranna og Veiðiferðin hlutu hæstu styrki við fyrstu úthlutun úr Kvikmyndasjóði.
 1985 - Herforinginn Suwwar al-Dhahab leiddi valdarán í Súdan.
 1992 - Stríð hófst í Bosníu og Hersegóvínu.
 1992 - Windows 3.1x var sett á markað.
 1992 - Barnaþátturinn Barney and Friends hóf göngu sína á PBS.
 1993 - Kjarnorkuslys varð þegar tankur sprakk í Tomsk-7 endurvinnslustöðinni í Seversk í Rússlandi.
 1994 - Forseti Rúanda, Juvénal Habyarimana, og forseti Búrúndí, Cyprien Ntaryamira, fórust þegar þyrla þeirra var skotin niður við Kígalí í Rúanda.
 1998 - Pakistan prófaði meðaldrægar eldflaugar sem hægt væri að nota til að ráðast á Indland.
 1998 - Bandaríski fjárfestingabankinn Citigroup varð til við sameiningu Citicorp og Travellers Group.
 2001 - Síðasta eintak danska dagblaðsins Aktuelt kom út.
 2006 - Yayi Boni tók við embætti forseta Benín.
 2006 - Umdeild þýðing á Júdasarguðspjalli kom út á vegum National Geographic Society.
 2008 - Samgönguráðherra Srí Lanka, Jeyaraj Fernandopulle, lést ásamt 11 öðrum í hryðjuverkaárás í Kólombó.
 2009 - Jarðskjálfti olli yfir 300 dauðsföllum og mikilli eyðileggingu í L'Aquila á Ítalíu. Skjálftinn mældist 6,3 á Richter-kvarða.
 2010 - Karl og kona urðu úti á Emstrum eftir að hafa villst þangað á bíl á leið frá eldgosinu á Fimmvörðuhálsi. Kona sem var með þeim bjargaðist.
 2010 - Þingkosningar fóru fram í Bretlandi. Enginn flokkur náði hreinum meirihluta sem leiddi til stofnunar fyrstu samsteypustjórnar Bretlands í 36 ár.
 2012 - Þjóðfrelsishreyfing Azawad lýsti yfir sjálfstæði Azawad frá Malí.
 2014 - Rússneski fáninn var dreginn að húni í mótmælum í Donetsk og Karkiv í Úkraínu.
 2017 - Borgarastyrjöldin í Sýrlandi: Bandaríkjaher skaut 59 loftskeytum á flugstöð í Sýrlandi vegna gruns um að efnavopnum hefði verið beitt gegn bæ í höndum uppreisnarmanna.

Fædd 
 1483 - Rafael, ítalskur málari og arkitekt (d. 1520).
 1773 - James Mill, skoskur sagnfræðingur (d. 1836).
 1812 - Alexander Herzen, þýskur lífeðlisfræðingur (d. 1870).
 1839 - Antonio Starabba, ítalskur stjórnmálamaður (d. 1908).
 1866 - Butch Cassidy, útlagi í villta vestrinu (d. 1909).
 1890 - Anthony Fokker, hollenskur flugvélahönnuður (d. 1939).
 1904 - Kurt Georg Kiesinger, þýskur stjórnmálamaður (d. 1988).
 1928 - James D. Watson, bandarískur erfðafræðingur.
 1942 - Barry Levinson, kvikmyndaframleiðandi og leikstjóri.
 1949 - Kári Stefánsson, læknir og forstjóri Íslenskrar erfðagreiningar.
 1950 - Christer Sjögren, sænskur söngvari.
 1952 - Bogi Ágústsson, íslenskur fréttamaður.
 1953 - Þórdís Anna Kristjánsdóttir, íslensk körfuknattleikskona.
 1962 - Tomoyasu Asaoka, japanskur knattspyrnumaður.
 1963 - Rafael Correa, forseti Ekvadors.
 1964 - David Woodard, bandarískur rithöfundur, tónskáld og leiðari.
 1969 - Paul Rudd, bandarískur leikari.
 1972 - Roberto Torres, paragvæskur knattspyrnumaður.
 1975 - Zach Braff, bandarískur leikari.
 1976 - Unnur Ösp Stefánsdóttir, íslensk leikkona.
 1976 - Georg Hólm, íslenskur bassaleikari.
 1983 - Mitsuru Nagata, japanskur knattspyrnumaður.
 1986 - Ryota Moriwaki, japanskur knattspyrnumaður.

Dáin 
 1199 - Ríkharður 1. Englandskonungur.
 1490 - Matthías Corvinus, konungur Ungverjalands (f. 1443).
 1520 - Rafael, ítalskur málari og arkitekt.
 1520 - Kai von Ahlefeldt, áður hirðstjóri á Íslandi, féll í orrustu við Uppsali.
 1528 - Albrecht Dürer, þýskur listmálari (f. 1471).
 1827 - Sigurður Pétursson, íslenskur sýslumaður og leikskáld (f. 1759).
 1829 - Niels Henrik Abel, norskur stærðfræðingur (f. 1802).
 1906 - Alexander Kielland, norskur rithöfundur (f. 1849).
 1971 - Ígor Stravinskíj, rússneskt tónskáld.
 1992 - Isaac Asimov, rithöfundur (f. 1920).
 2000 - Habib Bourguiba, forseti Túnis (f. 1903).
 2005 - Rainier 3. fursti af Mónakó (f. 1923).
 2014 - Mickey Rooney, bandarískur leikari (f. 1920).
 2020 - Radomir Antić, serbneskur íþróttamaður og knattspyrnuþjálfari (f. 1948).

Apríl
7. apríl er 97. dagur ársins (98. á hlaupári) samkvæmt gregoríska tímatalinu. 268 dagar eru eftir af árinu.

Atburðir 
 30 - Krossfesting Jesú Krists samkvæmt einni kenningu (samkvæmt annarri kenningu átti hún sér stað 3. apríl 33).
 1141 - Matthildur keisaraynja tók völdin um stutt skeið í Englandi.
 1348 - Karlsháskóli í Prag var stofnaður.
 1449 - Felix 5. mótpáfi (Amadeus 3. af Savoja) sagði af sér embætti að beiðni páfa.
 1549 - Marteinn Einarsson var vígður Skálholtsbiskup.
 1625 - Albrecht von Wallenstein var skipaður yfirhershöfðingi keisarahers hins Heilaga rómverska ríkis.
 1655 - Fabio Chigi varð Alexander 7. páfi.
 1682 - Landkönnuðurinn René-Robert Cavelier de La Salle kom að ósum Mississippifljóts.
 1795 - Frakkar tóku upp metrakerfið til lengdarmælinga.
 1831 - Pedro 1. Brasilíukeisari sagði af sér og sonur hans, Pedro 2., tók við.
 1906 - Í aftakaveðri fórust þrjú skip á Faxaflóa: Ingvar með 20 manna áhöfn á Hjallaskeri við Viðey, Emilie með 24 mönnum og Sophie Wheatly vestur undir Mýrum. Öll skipin voru frá Reykjavík.
 1906 - Eldgos í Vesúvíusfjalli sem lagði Napólí í rústir.
 1909 - Samkvæmt dagbókum Robert Peary náði hann á norðurpólinn þennan dag.
 1927 - Fyrsta sjónvarpsútsendingin með útvarpsbylgjum fór fram í Washington DC í Bandaríkjunum.
 1939 - Ítalir réðust inn í Albaníu.
 1941 - Togarinn Gulltoppur bjargaði 33 mönnum af einum björgunarbáti út af Reykjanesi og bátar frá Hellissandi björguðu 32 af öðrum björgunarbáti út af Snæfellsnesi fjórum dögum eftir að  flutningaskipið Beaverdale var skotið í kaf suður af Íslandi. Skipbrotsmenn voru af flutningaskipinu.
 1943 - Laugarnesspítali í Reykjavík brann til kaldra kola. Upphaflega var hann holdsveikraspítali, en síðustu árin hafði breski herinn hann til umráða.
 1943 - LSD var fyrst framleitt af Alberti Hoffdal.
 1948 - Alþjóðaheilbrigðismálastofnunin var stofnuð af Sameinuðu þjóðunum.
 1963 - Júgóslavía var lýst sósíalistalýðveldi og Jósip Broz Tító var útnefndur forseti til lífstíðar.
 1968 - Lög um tímareikning gengu í gildi klukkan 01:00. Samkvæmt þeim skal miða tímareikning á öllu Íslandi við miðtíma Greenwich.
 1969 - Táknrænn fæðingardagur Internetsins: RFC 1 var birt.
 1973 - Lúxemborg sigraði í Söngvakeppni evrópskra sjónvarpsstöðva með laginu Tu te reconnaîtras sem Anne-Marie David söng.
 1976 - Deng Xiaoping var sviptur öllum embættum vegna ásakana um „hægrimennsku“.
 1980 - Bandaríkin slitu stjórnmálasambandi við Íran.
 1985 - Fyrsta gervihjartaígræðslan í Evrópu fór fram á Karolinska sjukhuset í Svíþjóð. Sjúklingurinn lifði í þrjá mánuði.
 1989 - Sovéski kafbáturinn Komsomólets sökk í Barentshafinu undan strönd Noregs vegna eldsvoða. 42 sjómenn létu lífið.
 1990 - Eldur um borð í farþegaferjunni Scandinavian Star á leið frá Osló til Frederikshavn kostaði 158 farþega lífið.
 1994 - Þjóðarmorðið í Rúanda: Fjöldamorð á Tútsum hófust í Kígalí í Rúanda.
 1995 - Bandaríska teiknimyndin Guffagrín var frumsýnd.
 1995 - Fyrra Téténíustríðið: Rússneskar hersveitir drápu 103 almenna borgara í Samashki.
 1999 - Sprengja sprakk í Dal hinna föllnu á Spáni. Skæruliðahreyfingin GRAPO lýsti ábyrgð á hendur sér.
 1999 - Kosóvóstríðið: Júgóslavíuher lokaði helstu landamærastöðvum í Kosóvó til að koma í veg fyrir flótta albanskra íbúa.
 2001 - Gervitunglinu 2001 Mars Odyssey var skotið á loft.
 2003 - Íraksstríðið: Breski herinn náði Basra á sitt vald.
 2009 - Stöð 2 greindi fyrst frá því að Sjálfstæðisflokkurinn hefði þegið 30 milljónir króna í styrk frá FL Group. Úr varð Styrkjamálið.
 2009 – Alberto Fujimori, fyrrverandi forseti Perú var dæmdur í 25 ára fangelsi fyrir að skipa öryggissveitum fyrir um manndráp og gíslatökur.
 2010 - Forseti Kirgistan, Kurmanbek Bakijev, flúði land vegna mótmælaöldu í höfuðborginni Biskek.
 2014 - Alþýðulýðveldið Donetsk lýsti yfir sjálfstæði frá Úkraínu.
 2014 - Fjölmennustu kosningar sögunnar fóru fram þegar þingkosningar hófust á Indlandi. 815 milljónir voru á kjörskrá.
 2017 - Árásin í Stokkhólmi 2017: Maður ók vöruflutningabíl inn í hóp fólks á Drottninggatan í miðborg Stokkhólms með þeim afleiðingum að 5 létust.

Fædd 
 1613 - Gerhard Douw, hollenskur listmálari (d. 1675).
 1652 - Klemens 12. páfi (d. 1740)
 1770 - William Wordsworth, enskt skáld (d. 1850)
 1772 - Charles Fourier, franskur heimspekingur (d. 1837).
 1882 - Kurt von Schleicher, þýskur herforingi og kanslari Þýskalands (d. 1934).
 1884 - Bronisław Malinowski, pólskur mannfræðingur (d. 1942).
 1889 - Gabriela Mistral, síleskt skáld og Nóbelsverðlaunahafi (d. 1957).
 1891 - Ole Kirk Christiansen, danskur leikfangasmiður (d. 1958).
 1908 - Alfred Eisenbeisser, rúmenskur knattspyrnu- og skautakappi (d. 1991)
 1915 - Billie Holiday, bandarísk djass- og blússöngkona (d. 1959)
 1920 - Ravi Shankar, indverskur tónlistarmaður (d. 2012).
 1921 - Einar Bragi Sigurðsson, íslenskt skáld (d. 2005).
 1928 - James Garner, bandariskur leikari (d. 2014).
 1928 - Alan J. Pakula, bandarískur kvikmyndaframleiðandi og leikstjóri (d. 1998).
 1938 - Jerry Brown, fyrrum fylkisstjori Kaliforniu.
 1939 - Francis Ford Coppola, bandarískur kvikmyndaleikstjóri.
 1944 - Gerhard Schröder, kanslari Þýskalands.
 1945 - Magnús Þór Jónsson (Megas), íslenskur tónlistarmaður.
 1949 - Andrea Jónsdóttir, íslensk útvarpskona.
 1954 - Jackie Chan, kínverskur leikari.
 1957 - Eiríkur Guðmundsson, íslenskur leikari.
 1963 - Ólafur Rafnsson, íslenskur íþróttafrömuður (d. 2013)
 1964 - Russell Crowe, nýsjálenskur leikari.
 1965 - Steinunn Valdís Óskarsdóttir, borgarstjóri Reykjavíkur.
 1985 - Humza Yousaf, skoskur stjórnmálamaður.
 1989 - Sylwia Grzeszczak, pólsk söngkona.

Dáin 
 1234 - Sancho 7. konungur Navarra.
 1498 - Karl 8. Frakkakonungur (f. 1470).
 1614 - El Greco, krítverskur myndlistarmaður (f. 1541).
 1651 - Lennart Torstenson, sænskur herforingi (f. 1603).
 1803 - Toussaint L'Ouverture, byltingarforingi á Haítí (f. 1743).
 1891 - P. T. Barnum, bandarískur athafnamaður og sirkusstjóri (f. 1810).
 1937 - Stefán Th. Jónsson, íslenskur útgerðarmaður (f. 1865).
 1947 - Henry Ford, bandarískur iðnjöfur og bílaframleiðandi (f. 1863).
 1972 - Guðmundur Kjartansson, íslenskur jarðfræðingur (f. 1909).
 1994 - Albert Guðmundsson, knattspyrnu- og stjórnmálamaður (f. 1923).

Apríl
8. apríl er 98. dagur ársins (99. á hlaupári) samkvæmt gregoríska tímatalinu. 267 dagar eru eftir af árinu.

Atburðir 
 217 - Caracalla var myrtur af hermönnum sínum við Edessa. Foringi Pretóríuvarðarins, Marcus Opellius Macrinus, lýsti sig keisara.
 1571 - Guðbrandur Þorláksson var vígður biskup á Hólum, 29 ára gamall. Hann gegndi embættinu í 56 ár.
 1609 - Shimazu Yoshihiro hóf að leggja Ryūkyū-eyjar undir lénið Satsuma í Japan.
 1663 - Theatre Royal, Drury Lane opnaði með nýrri uppfærslu á Gamansama liðsforingjanum eftir John Fletcher.
 1703 - Manntal var tekið á Íslandi um þetta leyti ársins. Þetta manntal var fyrsta manntal heims sem náði til heillar þjóðar.
 1742 - Óratorían Messías eftir Georg Friedrich Händel var frumflutt í Dyflinni á Írlandi.
 1783 - Krímkanatið var innlimað í Rússneska keisaradæmið.
 1838 - Áætlunarsiglingar með gufuskipum hófust á milli Bristol í Englandi og New York í Bandaríkjunum. Það var gufuskipið Great Western sem fór fyrstu ferðina.
 1898 - Kristján konungur 9. varð áttræður og var af því tilefni haldin stórveisla í Reykjavík samkvæmt Árbókum Reykjavíkur.
 1924 - Sharia-dómstólar eru bannaðir í Tyrklandi sem hluti af umbótum stjórnar Kemal Atatürk.
 1947 - Síðustu bandarísku hermennirnir sem staðsettir voru á Íslandi í Síðari heimsstyrjöld yfirgáfu landið með herflutningaskipinu Edmund B. Alexander.
 1957 - 49 punda stórlax veiddist í þorskanet við Grímsey. Þetta var stærsti lax sem menn vissu til að veiðst hefði við Ísland.
 1970 - 79 létust í gassprengingu í neðanjarðarlestarkerfi Ósaka í Japan.
 1977 - Fyrsta hljómplata bresku hljómsveitarinnar The Clash kom út.
 1978 - Leikskólinn Furugrund hóf starfsemi í Kópavogi.
 1989 - Bónus opnaði fyrstu verslun sína við Skútuvog í Reykjavík.
 1990 - Fyrsti þáttur Tvídranga (Twin Peaks) var sendur út á ABC í Bandaríkjunum.
 1990 - Birendra af Nepal aflétti banni við stjórnarandstöðuflokkum í Nepal eftir mikil mótmæli.
 1991 - Gítarleikari norsku svartmálmshljómsveitarinnar Mayhem, Øystein Aarseth, kom að söngvara hljómsveitarinnar Per Yngve Ohlin sem hafði framið sjálfsmorð. Aarseth tók ljósmynd af líkinu sem var notuð á umslag bootleg-plötunnar Dawn of the Black Hearts fjórum árum síðar.
 1994 - Lýðveldið Makedónía gerist aðili að Sameinuðu þjóðunum.
 1994 - Dómsdagur Michelangelos á endavegg Sixtínsku kapellunnar í Vatíkaninu var sýndur almenningi eftir 10 ára viðgerðir.
 1994 - Kurt Cobain, söngvari bandarísku hljómsveitarinnar Nirvana, fannst látinn á heimili sínu.
 1995 - Alþingiskosningar voru haldnar á Íslandi.
 1999 - Bill Gates varð ríkasti einstaklingur heims vegna mikilla hækkana á hlutabréfum í Microsoft.
 2004 - Átökin í Darfúr: Ríkisstjórn Súdan gerði vopnahléssamkomulag við tvo skæruliðahópa.
 2010 - Bandaríkin og Rússland endurnýjuðu START-samninginn um fækkun kjarnavopna.
 2018 - Borgarastyrjöldin í Sýrlandi: 70 voru sagðir hafa látist eftir saríngasárás á bæinn Douma.
 2020 – Sádi-Arabía og bandamenn þeirra lýstu yfir einhliða vopnahléi í borgarastyrjöldinni í Jemen.

Fædd 
 563 f.Kr. - Gautama Búdda, trúarleiðtogi (d. 483 f.Kr.).
 1320 - Pétur 2. Portúgalskonungur (d. 1367).
 1588 - Thomas Hobbes, enskur heimspekingur (d. 1679).
 1605 - Filippus 4. konungur Spánar og Portúgals (d. 1665).
 1794 - Helgi G. Thordersen, íslenskur biskup (d. 1867).
 1818 - Kristján 9. Danakonungur (d. 1906).
 1836 - Oddur V. Gíslason, íslenskur prestur (d. 1911).
 1850 - Jóhannes Guðmundsson Nordal, íslenskur athafnamaður (d. 1946).
 1859 - Edmund Husserl, þýskur heimspekingur (d. 1938).
 1892 - Mary Pickford, kanadísk leikkona (d. 1979).
 1912 - Sonja Henie, norskur listskautari (d. 1969).
 1919 - Ian Smith, fyrrum forsætisráðherra Ródesíu (d. 2007).
 1929 - Erlendur Jónsson, íslenskur rithöfundur.
 1938 - Kofi Annan, fyrrum aðalritari Sameinuðu þjóðanna (d. 2018).
 1941 - Vivienne Westwood, enskur fatahönnuður (d. 2022).
 1944 - Masanobu Izumi, japanskur knattspyrnumaður.
 1947 - Larry Norman, bandarískur tónlistarmaður (d. 2008).
 1950 - Nobuo Fujishima, japanskur knattspyrnumaður.
 1951 - Geir H. Haarde, íslenskur stjórnmálamaður.
 1955 - Kazuyoshi Nakamura, japanskur knattspyrnumaður.
 1962 - Izzy Stradlin, bandarískur tónlistarmaður.
 1963 - Julian Lennon, breskur tónlistarmaður.
 1968 - Patricia Arquette, bandarísk leikkona.
 1972 - Piotr Świerczewski, pólskur knattspyrnumaður.

Dáin 
 217 - Caracalla, Rómarkeisari (f. 186).
 1364 - Jóhann 2. Frakkakonungur (f. 1319).
 1492 - Lorenzo de Medici, ítalskur stjórnmálamaður (f. 1449).
 1608 - Þórður Guðmundsson, íslenskur lögmaður (f. 1524).
 1697 - Niels Juel, danskur flotaforingi (f. 1629).
 1879 - Anthony Panizzi, ítalskur lögfræðingur og bókavörður (f. 1797).
 1909 - V.U. Hammershaimb, færeyskur málvísindamaður (f. 1819).
 1931 - Erik Axel Karlfeldt, sænskt ljóðskáld og Nóbelsverðlaunahafi (f. 1864).
 1973 - Pablo Picasso, spænskur myndlistarmaður (f. 1881).
 1973 - E.R. Dodds, breskur fornfræðingur (f. 1893).
 1975 - Brynjólfur Jóhannesson, íslenskur leikari (f. 1897).
 1977 - Stefania Turkewich, úkraínskt tónskáld (f. 1898).
 2009 – Haraldur Bessason, íslenskur fræðimaður og rithöfundur (f. 1931)
 2010 - Malcolm McLaren, breskur tónlistarmaður og umboðsmaður (f. 1946).
 2013 – Margrét Thatcher, forsætisráðherra Bretlands (f. 1925).
 2018 - Chuck McCann, bandarískur leikari (f. 1934).

Apríl
9. apríl er 99. dagur ársins (100. á hlaupári) samkvæmt gregoríska tímatalinu. 266 dagar eru eftir af árinu.

Atburðir 
 193 - Septimius Severus varð Rómarkeisari.
 1363 - Hákon 6. Magnússon gekk að eiga Margréti Valdimarsdóttur í Kaupmannahöfn.
 1378 - Eftir dauða Gregoríusar páfa kom til óeirða í Róm þar sem þess var krafist að Rómverji yrði kosinn páfi til að tryggja að páfastóll yrði um kyrrt í borginni en Gregoríus hafði flutt sig þangað frá Avignon ári fyrr. Bartolomeo Prignano, erkibiskup í Bari (Ítali en þó ekki Rómverji), var kjörinn páfi sem Úrbanus 6..
 1483 - Játvarður 5. varð konungur Englands, tólf ára að aldri, en var komið fyrir í Lundúnaturni, ásamt bróður sínum, Ríkharði hertoga af York. Þar var þeim ráðinn bani.
 1596 - Spánverjar hertóku Calais.
 1870 - Deutsche Bank hóf rekstur í Berlín.
 1894 - James Craig keypti Geysi fyrir 3000 kr af bændum í Haukadal.
 1911 - Þingeyrarkirkja var vígð.
 1940 - Þjóðverjar hernámu Danmörku og gerðu innrás í Noreg. Vidkun Quisling lýsti því yfir að ríkisstjórn Noregs hefði flúið og hann tæki sjálfur við sem forsætisráðherra.
 1942 - Tveir Íslendingar og 22 Norðmenn fórust með norska skipinu Fanefeld á leið frá Bíldudal til Ísafjarðar.
 1963 - Mikið norðanrok og hörkufrost skall á og fórust sextán sjómenn þennan dag og hinn næsta.
 1967 - Fyrsta Boeing 737-flugvélin flaug jómfrúarflug sitt.
 1976 - Síðasta kvikmynd Alfred Hitchcock, Fjölskyldugáta, kom út í Bandaríkjunum.
 1981 - Eldgos hófst í Heklu. Það stóð stutt og er venjulega talið sem framhald gossins árið áður.
 1984 - Ronald Reagan kallaði eftir alþjóðlegu banni við notkun efnavopna.
 1989 - 20 almennir borgarar létust í Tbilisi í Georgíu þegar Rauði herinn barði niður mótmæli.
 1989 - Landamærastríð Máritaníu og Senegal hófst vegna deilna um beitarréttindi.
 1991 - Georgía lýsti yfir sjálfstæði frá Sovétríkjunum.
 1992 - Manuel Noriega fyrrum einræðisherra í Panama var dæmdur fyrir margvíslega glæpi, s.s. fíkniefnasmygl og peningaþvætti.
 1999 - Ibrahim Baré Maïnassara, forseti Níger, var ráðinn af dögum.
 2000 - Sænska nunnan Elisabeth Hesselblad var lýst sæl af kaþólsku kirkjunni.
 2002 - Elísabet drottningarmóðir var borin til grafar frá Westminsterklaustri.
 2003 - Íraksstríðið: Bandaríkjaher náði Bagdad á sitt vald.
 2005 - Tugþúsundir mótmæltu hersetu Bandaríkjanna í Írak í Bagdad.
 2011 - Þjóðaratkvæðagreiðsla fór fram um Icesave-samkomulag ríkisstjórnarinnar við Breta og Hollendinga og var því hafnað með 59,7% atkvæða á móti 40,1% sem vildu samþykkja það.
 2012 - Facebook keypti Instagram fyrir milljarð bandaríkjadala.
 2013 - 32 fórust í Bushehr-jarðskjálftanum í Íran.
 2017 - Árásirnar á koptísku kirkjurnar í Egyptalandi í apríl 2017: 44 létust í tveimur sjálfsmorðssprengjuárásum á koptískar kirkjur í Alexandríu og Tanta.
 2019 – Þingkosningar fóru fram í Ísrael. Kosningarnar skiluðu jafntefli milli Likud-flokksins og Bláhvíta bandalagsins og voru því endurteknar í september sama ár.

Fædd 
 1683 - Þorleifur Skaftason, íslenskur prestur (d. 1748).
 1806 - Isambard Kingdom Brunel, enskur verkfræðingur (d. 1859).
 1812 - Johan Fritzner, norskur prestur (d. 1893).
 1821 - Charles Baudelaire, franskt ljóðskáld (d. 1867).
 1835 - Leópold 2. Belgíukonungur (d. 1909).
 1857 - Ólöf Sigurðardóttir frá Hlöðum, rithöfundur og ljósmóðir (d. 1933).
 1865 - Erich Ludendorff, þýskur hershöfðingi (d. 1937).
 1872 - Léon Blum, forsætisráðherra Frakklands (d. 1950).
 1914 - Koichi Oita, japanskur knattspyrnumaður (d. 1996).
 1918 - Jørn Utzon, danskur arkitekt (d. 2008).
 1926 - Hugh Hefner, bandarískur tímaritaútgefandi (d. 2017).
 1932 - Carl Perkins, kántrítónlistarmaður (d. 1998).
 1933 - Jean-Paul Belmondo, franskur leikari.
 1935 - Josef Fritzl, austurrískur níðingur.
 1942 - Petar Nadoveza, króatískur knattspyrnumaður.
 1949 - Guðni Ágústsson, íslenskur stjórnmálamaður.
 1954 - Dennis Quaid, leikari
 1954 - Iain Duncan Smith, breskur þingmaður.
 1957 - Oddný G. Harðardóttir, íslenskur stjórnmálamaður.
 1957 - Lars Demian, sænskur tónlistarmaður.
 1957 - Severiano Ballesteros, spænskur golfleikari.
 1963 - Runólfur Ágústsson, íslenskur lögfræðingur.
 1964 - Akihiro Nagashima, japanskur knattspyrnumaður.
 1965 - Mark Pellegrino, bandarískur leikari.
 1967 - Sam Harris, bandarískur rithöfundur.
 1972 - Steinunn Kristín Þórðardóttir, íslenskur rekstrarhagfræðingur.
 1974 - Jenna Jameson, bandarísk leikkona.
 1975 - Robbie Fowler, enskur knattspyrnumaður.
 1977 - Gerard Way, bandarískur tónlistarmaður og myndasöguhöfundur.
 1981 - Albin Pelak, bosnískur knattspyrnumaður.
 1982 - Jay Baruchel, kanadískur leikari.
 1986 - Leighton Meester, bandarísk leik- og söngkona.
 1987 - Jesse McCartney, bandarískur söngvari og leikari.
 1999 - Lil Nas X, bandarískur rappari.

Dáin 
 715 - Konstantínus páfi.
 1137 - Vilhjálmur 10. af Akvitaníu (f. 1099).
 1283 - Margrét af Skotlandi, Noregsdrottning (f. 1261).
 1483 - Játvarður 4. Englandskonungur (f. 1442).
 1492 - Lorenzo de'Medici, fursti af Flórens (Lorenzo hinn stórfenglegi) (f. 1449).
 1553 - Francois Rabelais, franskur rithöfundur.
 1598 - Páll Jónsson, Staðarhóls-Páll, skáld og sýslumaður.
 1626 - Francis Bacon, heimspekingur.
 1693 - Roger de Bussy-Rabutin, franskur rithöfundur (f. 1618).
 1761 - William Law, enskur prestur (f. 1686).
 1869 - Kristján Jónsson fjallaskáld (f. 1842).
 1904 - Ísabella 2. Spánardrottning (f. 1830).
 1936 - Ferdinand Tönnies, þýskur hagfræðingur (f. 1855).
 1945 - Dietrich Bonhoeffer, þýskur guðfræðingur (f. 1906).
 1959 - Frank Lloyd Wright, bandarískur arkitekt (f. 1867).
 1961 - Zog Albaníukonungur (f. 1895).
 2005 - Andrea Dworkin, bandarískur aðgerðasinni (f. 1945).
 2021 
 DMX (f. 1970)
 Filippus prins, hertogi af Edinborg‎ (f. 1921)

Apríl
10. apríl er 100. dagur ársins (101. á hlaupári) samkvæmt gregoríska tímatalinu. 265 dagar eru eftir af árinu.

Atburðir 
 428 - Nestoríos varð patríarki í Konstantínópel.
 847 - Leó 4. varð páfi.
 1045 - Benedikt 9. varð páfi.
 1555 - Marsellus 2. varð páfi.
 1607 - Jakob 1. stofnaði tvö Virginíufélög, í London og Plymouth, með einkaleyfi á verslun við nýlendurnar í Nýja heiminum.
 1656 - Kirkjubólsmálið: Feðgarnir Jón Jónsson eldri og Jón Jónsson yngri frá Kirkjubóli í Skutulsfirði voru brenndir á báli fyrir galdur eftir kæru síra Jóns Magnússonar prests á Eyri í Skutulsfirði.
 1710 - Fyrstu höfundarréttarlögin, kennd við Önnu drottningu, gengu í gildi í Bretlandi.
 1782 - Taksin, konungur Síam, var hálshöggvinn eftir stjórnarbyltingu. Rama 1. tók við kórónunni.
 1790 - Bandaríkin tóku í notkun einkaleyfakerfi.
 1815 - Eldfjallið Tambora á eyjunni Sumbabwa í Indónesíu gaus.
 1886 - Magnús Stephensen var skipaður landshöfðingi 49 ára gamall.
 1912 - Titanic lagði úr höfn í Southampton á Englandi.
 1933 - Togarinn Skúli fógeti strandaði vestan við Staðarhverfi í Grindavík. Slysavarnadeildin Þorbjörn í Grindavík bjargaði alls 24 mönnum með fluglínutækjum en 12 menn fórust og höfðu þeir allir farist áður en björgunarmenn komu á vettvang.
 1938 - Édouard Daladier varð forsætisráðherra Frakklands.
 1940 - Alþingi fól ríkisstjórninni konungsvald eftir að Þjóðverjar hernámu Danmörku.
 1941 - Bandaríkin hernámu Grænland.
 1956 - Friðrik 9. Danakonungur og Ingiríður drottning hans komu í fjögurra daga opinbera heimsókn til Íslands.
 1970 - Paul McCartney gaf út yfirlýsingu þess efnis að Bítlarnir væru hættir.
 1972 - Samningur um bann við þróun, framleiðslu og söfnun sýkla- og eiturvopna og um eyðingu þeirra var undirritaður af um 70 löndum í Washington-borg.
 1972 - Fimm þúsund létust í jarðskjálfta sem mældist 7,0 á Richter í Fars í Íran.
 1974 - Grindavík, Bolungarvík, Dalvík og Eskifjörður urðu kaupstaðir með lögum. Seltjarnarnes varð kaupstaður daginn áður.
 1974- Golda Meir sagði af sér sem forsætisráðherra Ísraels.
 1979 - 42 létust þegar fellibylur gekk yfir Wichita Falls í Texas.
 1981 - Fjölflokkakerfi var tekið upp í Túnis.
 1985 - Madonna hóf tónleikaferðalagið The Virgin Tour.
 1988 - Stóra Setóbrúin yfir Setóhaf í Japan var opnuð.
 1990 - Kvikmyndin The Juniper Tree var frumsýnd í Bandaríkjunum.
 1991 - 140 létust þegar farþegaferjan Moby Prince rakst á olíuflutningaskipið Agip Abruzzo í þoku við höfnina í Livorno á Ítalíu.
 1992 - Írski lýðveldisherinn stóð fyrir sprengjutilræði í Baltic Exchange í London. 3 létust og 91 særðust.
 1993 - Suðurafríski baráttumaðurinn Chris Hani var myrtur.
 1998 - Föstudagssáttmálinn var undirritaður á Norður-Írlandi.
 2008 - Í Nepal fóru fram kosningar til stjórnlagaþings til að semja nýja lýðveldisstjórnarskrá.
 2010 - Lech Kaczyński, forseti Póllands fórst í flugslysi ásamt 95 öðrum í grennd við borgina Smolensk í Rússlandi. Kaczyński var á leið til Smolensk til að taka þátt í minningarathöfn í tilefni þess að 70 ár voru liðin frá Katyn-fjöldamorðunum.
 2014 - Evrópuráðið svipti Rússland atkvæðisrétti sínum tímabundið vegna innlimunar Krímskaga.
 2016 - Yfir 100 létust í hofbruna í Kerala á Indlandi.
 2019 – Fyrsta staðfesta ljósmyndin af svartholi sem náðst hefur var kynnt.
 2020 – Geimkönnunarfarið BepiColombo hóf ferð sína til Venus.
 2020 – Fjármálaráðherrar Evrópusambandsins samþykktu 504 milljarða evra lánapakka til að bregðast við efnahagslegum afleiðingum faraldursins.

Fædd 
 1512 - Jakob 5. Skotakonungur (d. 1542).
 1583 - Hugo Grotius, hollenskur lögfræðingur (d. 1645).
 1636 - Balthasar Kindermann þýskt skáld (d. 1706).
 1812 - Arthur Edmund Denis Dillon lávarður (d. 1892).
 1847 - Joseph Pulitzer, blaðamaður og útgefandi (d. 1911).
 1870 - Vladimír Lenín, forseti Sovétríkjanna (d. 1924).
 1891 - Bjarni Runólfsson, bóndi og rafstöðvasmiður í Hólmi í Landbroti (d. 1938).
 1927 - Marshall Warren Nirenberg, bandarískur lífefnafræðingur og nóbelsverðlaunahafi (d. 2010).
 1929 - Max von Sydow, sænskur leikari (d. 2020).
 1929 - Yozo Aoki, japanskur knattspyrnumaður (d. 2014).
 1931 - René Follet, belgískur myndasöguhöfundur (d. 2020).
 1932 - Omar Sharif, egypskur leikari (d. 2015).
 1952 - Steven Seagal, bandarískur leikari.
 1954 - Peter MacNicol, bandarískur leikari.
 1956 - Masafumi Yokoyama, japanskur knattspyrnumaður.
 1963 - Erling Jóhannesson, íslenskur leikari.
 1968 - Orlando Jones, bandarískur leikari.
 1970 - Matthew Lillard, bandarískur leikari.
 1973 - Roberto Carlos, brasilískur knattspyrnumaður.
 1974 - Goce Sedloski, norðurmakedónskur knattspyrnumaður.
 1979 - Sophie Ellis-Bextor, ensk songkona.
 1983 - Hannes Sigurðsson, íslenskur knattspyrnumaður.
 1984 - Mandy Moore, bandarísk söng- og leikkona.
 1986 - Vincent Kompany, belgískur knattspyrnumaður.
 1988 - Haley Joel Osment, leikari.
 1989 - Jón Guðni Fjóluson, íslenskur knattspyrnumaður.
 1992 - Sadio Mané, senegalskur knattspyrnumaður.
 1992 - Daisy Ridley, ensk leikkona.
 2007 - Aríanna Hollandsprinsessa.

Dáin 
 1216 - Eiríkur Knútsson Svíakonungur.
 1533 - Friðrik 1. Danakonungur (f. 1471).
 1585 - Gregoríus 13. páfi (f. 1502).
 1598 - Staðarhóls-Páll, íslenskt skáld (f. 1534).
 1640 - Agostino Agazzari, ítalskt tónskáld (f. 1578).
 1756 - Giacomo Antonio Perti, ítalskt tónskáld (f. 1661).
 1813 - Joseph Louis Lagrange, stærðfræðingur (f. 1736)
 1919 - Emiliano Zapata, mexíkóskur byltingarmaður (f. 1879).
 1931 - Khalil Gibran, líbanskt skáld og málari (f. 1883).
 1946 - Unnur Benediktsdóttir Bjarklind, íslenskt skáld (f. 1881).
 1954 - Auguste Lumiere, frumkvöðull í kvikmyndatækni (f. 1862).
 1962 - Stuart Sutcliffe, fyrri bassaleikari Bítlanna (f. 1940).
 2010 - Lech Kaczynski, forseti Póllands (f. 1949).

Apríl
11. apríl er 101. dagur ársins (102. á hlaupári) samkvæmt gregoríska tímatalinu. 264 dagar eru eftir af árinu.

Atburðir 
 217 - Macrinus varð keisari Rómar.
 672 - Adeódatus 2. varð páfi.
 1471 - Játvarður 4. tók við hásætinu í Englandi og setti Hinrik 6. endanlega af.
 1677 - Stríð Frakklands og Hollands: Filippus 1. hertogi af Orléans sigraði her Hollendinga í orrustunni við Cassel.
 1700 - Hvergi var messað á landinu þó páskadagur væri vegna mikillar snjókomu á norðan. Veturinn var því kallaður páskavetur.
 1836 - Newark (New Jersey) fékk borgarréttindi.
 1885 - Knattspyrnufélagið Luton Town var stofnað.
 1909 - Ungmennafélagið Afturelding var stofnað í Mosfellsbæ.
 1912 - Mánaðarlöngu verkfalli kvenna í fiskverkun í Hafnarfirði lauk með samningum. Þetta var fyrsta verkfall kvenna á Íslandi og jafnvel fyrsta skipulagða verkfallið.
 1915 - Flækingurinn með Charlie Chaplin var frumsýnd.
 1920 - Sveinafélag járniðnaðarmanna var stofnað en stuttu seinna var nafninu breytt í Félag járniðnaðarmanna.
 1945 - Stefánskirkjan í Vín brann.
 1959 - Rannveig Þorsteinsdóttir fékk rétt til þess að flytja mál fyrir Hæstarétti fyrst kvenna.
 1961 - Bob Dylan kom fyrst fram í New York-borg.
 1970 - Minkarækt hófst að nýju á Íslandi.
 1970 - Appollóáætlunin: Appollo 13 var skotið á loft.
 1970 - Snjóflóð féll á berklahæli í Ölpunum með þeim afleiðingum að 74, mest ungir drengir, létust.
 1976 - Apple I fór á markað í Bandaríkjunum.
 1979 - Tansaníuher náði Kampala í Úganda á sitt vald og Idi Amin flúði til Líbýu.
 1981 - Uppþotin í Brixton 1981: Mótmælendur köstuðu bensínsprengjum og rændu verslanir í Brixtonhverfinu í London.
 1985 - Einræðisherra Albaníu, Enver Hoxha, lést og Ramiz Alia tók við völdum 20 dögum síðar.
 1988 - Síðasti keisarinn eftir Bernardo Bertolucci hlaut níu óskarsverðlaun.
 1991 - 5 létust og yfir 50.000 tonn af olíu runnu út í sjó þegar sprenging varð í olíuflutningaskipinu Haven við Genúa á Ítalíu.
 1993 - Hjallakirkja var vígð í Kópavogi.
 1996 - Ísraelsher hóf Þrúgur reiðinnar-aðgerðina með árásum á Líbanon í hefndarskyni fyrir hryðjuverkaárásir Hezbollah-samtakanna.
 1996 - 17 létust á Düsseldorf-flugvelli vegna reyks úr brennandi frauðplasti.
 1997 - Dómkirkjan í Tórínó skemmdist í eldi.
 2001 - Bob Dylan sagði frá því að hann hefði verið giftur Carol Dennis frá 1986 til 1992 en haldið því leyndu.
 2002 - 21 lést þegar bílasprengja á vegum Al-Kaída sprakk við samkomuhús gyðinga í Djerba í Túnis.
 2006 - Ósýnilegi flokkurinn skipulagði mótmæli í Stokkhólmi og Gautaborg.
 2006 - Geimkönnunarfarið Venus Express fór á braut um Venus.
 2006 - Sikileyski mafíuforinginn Bernardo Provenzano var handtekinn eftir að hafa verið eftirlýstur í 43 ár.
 2006 - Forseti Írans, Mahmoud Ahmadinejad, staðfesti að vísindamönnum hefði tekist að framleiða nokkur grömm af auðguðu úrani.
 2007 - Sam Mansour, „bóksalinn frá Brønshøj“, var dæmdur í 3 og hálfs árs fangelsi eftir nýjum dönskum lögum fyrir að hvetja til hryðjuverka.
 2008 - Nintendo gaf út leikinn Mario Kart Wii.
 2011 - Fyrrum forseti Fílabeinsstrandarinnar, Laurent Gbagbo, var handtekinn í forsetahöllinni af sveitum Alassane Ouattara með fulltingi franska hersins.
 2016 - Kirkjuþing norsku þjóðkirkjunnar samþykkti giftingu samkynhneigðra í kirkjum.
 2018 - Flugslysið í Boufarik: 257 fórust þegar Iljúsín IL-76-flugvél hrapaði í Alsír.
 2019 - Omar al-Bashir, forseta Súdans til 30 ára, var steypt af stóli af súdanska hernum eftir langa mótmælaöldu. 
 2019 - Julian Assange var úthýst úr sendiráði Ekvadors í London eftir sjö ára dvöl þar. Lögreglan í London handtók hann síðan.

Fædd 
 145 - Septimius Severus, Rómarkeisari (d. 211).
 1357 - Jóhann 1. Portúgalskonungur (d. 1433).
 1370 - Friðrik 1. kjörfursti af Saxlandi (d. 1428).
 1374 - Roger Mortimer, jarl af March, ríkiserfingi Englands (útnefndur arftaki Ríkharðs 2.)(d. 1398).
 1492 - Margrét, drottning Navarra, kona Hinriks 2. (d. 1549).
 1869 - Gustav Vigeland, norskur myndhöggvari (d. 1943).
 1879 - Jóninna Sigurðardóttir, íslenskur matreiðslukennari (d. 1962).
 1920 - Emilio Colombo, ítalskur forsætisráðherra (d. 2013).
 1928 - Gerður Helgadóttir, íslenskur myndhöggvari (d. 1975).
 1945 - Vilhjálmur Vilhjálmsson, íslenskur söngvari (d. 1978).
 1950 - Bill Irwin, bandarískur leikari.
 1953 - Andrew Wiles, breskur stærðfræðingur.
 1958 - Jón Stefán Kristjánsson, íslenskur leikari.
 1963 - Hinrik Ólafsson, íslenskur leikari.
 1974 - Tricia Helfer, kanadísk leikkona.
 1980 - Jón Trausti Reynisson, íslenskur blaðamaður.
 1981 - Matt Ryan, velskur leikari.
 1984 - Nikola Karabatić, franskur handknattleiksmaður.

Dáin 
 678 - Dónus páfi.
 1165 - Stefán 4., konungur Ungverjalands (f. um 1133).
 1778 - Miklabæjar-Solveig, vinnukona á Miklabæ í Blönduhlíð (fyrirfór sér).
 1964 - Guillermo Subiabre, síleskur knattspyrnumaður (f. 1903).
 1985 - Enver Hoxha, einræðisherra Albaníu (f. 1908).
 1987 - Primo Levi, ítalskur efnafræðingur (f. 1919).
 1990 - Ivar Lo-Johansson, sænskur rithöfundur (f. 1901).
 2005 - Lucien Laurent, franskur knattspyrnumaður (f. 1907).
 2007 - Kurt Vonnegut, bandarískur rithöfundur (f. 1922).
 2012 - Ahmed Ben Bella, forseti Alsír (f. 1918).

Apríl
12. apríl er 102. dagur ársins (103. á hlaupári) samkvæmt gregoríska tímatalinu. 263 dagar eru eftir af árinu.

Atburðir 
 238 - Orrustan um Karþagó (238): Herlið Maximinusar réðist inn í Afríku frá Númidíu ásamt Legio III Augusta. Gordíanus 2. var drepinn eftir 36 daga umsátur og Gordíanus 1. hengdi sig með belti sínu. 
 467 - Anthemius varð keisari Rómar.
 1529 - Friðrik 1. Danakonungur skipaði Dietrich van Bramstedt hirðstjóra á Íslandi.
 1540 - Lokið var við prentun Nýja testamentisins í þýðingu Odds Gottskálkssonar. Það er fyrsta prentaða bók sem vitað er um á íslensku.
 1554 - María af Guise varð ríkisstjóri Skotlands.
 1606 - Stóra Bretland tók upp breska sambandsfánann Union Jack eftir að Skotland og England gengu í konungssamband.
 1665 - Fyrsta dauðsfallið vegna Plágunnar miklu var skráð í London.
 1861 - Fyrstu átökin í bandaríska borgarastríðinu hófust með árás sunnanmanna á Sumtervirki í Suður-Karólínu.
 1912 - Farþegaskipið Titanic, sem aldrei átti að sökkva, lagði upp í sína fyrstu og einu ferð. Skipið sökk þrem dögum seinna eftir árekstur við borgarísjaka.
 1919 - Átján manns fórust í snjóflóðum við Siglufjörð og síldarverksmiðja gjöreyðilagðist.
 1927 - Íþróttafélagið Völsungur var stofnað á Húsavík.
 1927 - Sameinað konungsríki Stóra-Bretlands og Írlands varð Sameinað konungsríki Stóra-Bretlands og Norður-Írlands.
 1930 - Útvegsbanki Íslands var stofnaður.
 1931 - Knattspyrnufélagið Haukar var stofnað í Hafnarfirði.
 1940 - Bretar hernámu Færeyjar.
 1945 - Franklin D. Roosevelt lést í embætti og Harry S. Truman tók við sem 33. forseti Bandaríkjanna.
 1947 - Íslenska tónlistarútgáfan Íslenzkir tónar var stofnuð í Reykjavík.
 1952 - Vélbáturinn Veiga sökk við Vestmannaeyjar. Tveir menn fórust en sex björguðust í gúmmíbjörgunarbát. Þetta var í fyrsta sinn sem slíkur bátur var notaður hér við land.
 1953 - Menntaskólinn á Laugarvatni varð sjálfstæður menntaskóli. Hann var fyrsti menntaskólinn í dreifbýli á Íslandi.
 1961 - Júrí Gagarín varð fyrsti maðurinn til að fara út í geiminn.
 1974 - Rithöfundasamband Íslands var stofnað upp á nýtt sem stéttarfélag íslenskra rithöfunda.
 1980 - Samuel Kanyon Doe framdi valdarán í Líberíu.
 1981 - Geimskutlu var skotið á loft í fyrsta sinn (Columbia).
 1982 - Kvikmyndin Sóley var frumsýnd í Reykjavík.
 1983 - Yasser Arafat heimsótti Olof Palme í Stokkhólmi þrátt fyrir mótmæli frá Ísrael.
 1984 - Ítalski stjórnmálaflokkurinn Lega Lombarda var stofnaður.
 1985 - 18 Spánverjar létust í sprengjutilræði á vegum Samtakanna heilagt stríð á veitingastað nálægt Madrid á Spáni.
 1986 - Fjölbrautaskóli Suðurlands verður fyrsti sigurvegari í Spurningakeppni framhaldsskólanna.
 1987 - V. P. Singh, varnarmálaráðherra Indlands, sakaði Bofors um að hafa greitt 145 milljónir sænskra króna í mútur vegna vopnasölu til Indlands.
 1988 - Poppsöngvarinn Sonny Bono var kjörinn borgarstjóri í Palm Springs í Kaliforníu.
 1992 - Eurodisney-skemmtigarðurinn var opnaður. Síðar var nafni hans breytt í Disneyland Paris.
 2003 - Kjósendur í Ungverjalandi samþykktu inngöngu í Evrópusambandið.
 2010 - Rannsóknarnefnd Alþingis birti skýrslu um aðdraganda og orsakir hrunsins í níu bindum.
 2011 - Gyrðir Elíasson hlaut bókmenntaverðlaun Norðurlandaráðs fyrir smásagnasafnið Milli trjánna.
 2012 - Uppreisnarhermenn í Gíneu-Bissá tóku sitjandi forseta og forsetaframbjóðanda höndum í miðri kosningabaráttu.
 2012 - Albanar skutu fimm Makedóna til bana utan við Skopje. Morðin leiddu til uppþota og átaka milli þjóðarbrota í Makedóníu.
 2020 – OPEC-ríkin samþykktu að skera olíuframleiðslu niður um 9,7 milljón tunnur á dag frá 1. maí.

Fædd 
 1116 - Ríkissa af Póllandi, drottning Svíþjóðar og hertogaynja af Minsk (d. eftir 1156).
 1573 - Kristín af Holstein-Gottorp, Svíadrottning, kona Karls 9. (d. 1625).
 1577 - Kristján 4. Danakonungur (d. 1648).
 1892 - Ása Guðmundsdóttir Wright, íslenskur hjúkrunarfræðingur (d. 1971).
 1936 - Hörður Tulinius, íslenskur körfuknattleiksmaður (d. 1989).
 1941 - Sigríður Þorvaldsdóttir, íslenskur leikstjóri og leikari.
 1942 - Jacob Zuma, forseti Suður-Afríku.
 1947 - Tom Clancy, bandarískur rithöfundur.
 1947 - David Letterman, bandarískur sjónvarpsmaður.
 1948 - Joschka Fischer, þýskur stjórnmálamaður.
 1953 - Niklas Rådström, sænskur rithöfundur.
 1955 - Viktor Arnar Ingólfsson, íslenskur spennusagnahöfundur.
 1956 - Herbert Groenemeyer, þýskur söngvari.
 1961 - Lisa Gerrard, áströlsk tónlistarkona.
 1962 - Katsuhiro Kusaki, japanskur knattspyrnumaður.
 1967 - Shinkichi Kikuchi, japanskur knattspyrnumaður.
 1971 - Nicholas Brendon, bandarískur leikari.
 1972 - Friðrik Friðriksson, íslenskur leikari.
 1990 - Hiroki Sakai, japanskur knattspyrnumaður.
 1991 - Ryota Morioka, japanskur knattspyrnumaður.
 1997 - Brynjar Snær Grétarsson, íslenskur körfuknattleiksmaður.

Dáin 
 352 - Júlíus 1. páfi.
 1167 - Karl Sörkvisson, Svíakonungur (f. 1130).
 1555 - Jóhanna Kastilíudrottning, kona Filippusar 1. (f. 1479).
 1817 - Charles Messier, franskur stjörnufræðingur (f. 1730).
 1878 - William M. Tweed, bandarískur stjórnmálamaður (f. 1823).
 1945 - Franklin D. Roosevelt, Bandaríkjaforseti (f. 1882).
 1946 - Teizo Takeuchi, japanskur knattspyrnumaður (f. 1908).
 1995 - Pétur J. Thorsteinsson, íslenskur sendiherra (f. 1917).
 2005 - Richard Popkin, bandarískur heimspekisagnfræðingur (f. 1923).
 2019 - Georgia Engel, bandarísk leikkona (f. 1948).

Apríl
13. apríl er 103. dagur ársins (104. á hlaupári) samkvæmt gregoríanska tímatalinu. 262 dagar eru eftir af árinu.

Atburðir 
 1203 - Guðmundur Arason var vígður Hólabiskup, 43 ára.
 1204 - Krossfarar réðust á Konstantínópel, hertóku borgina og rændu þar og rupluðu.
 1252 - Ögmundur Helgason í Kirkjubæ lét taka Sæmund Ormsson Svínfelling og Guðmund bróður hans af lífi.
 1412 - Enska öldin: Yfir tuttugu ensk skip fórust við Ísland í miklu illviðri með fannfergi.
 1419 - Á skírdag gerði mikið óveður með snjókomu. Hálfur þriðji tugur enskra skipa fórst við strendur Íslands.
 1565 - Stóridómur var leiddur í lög á Íslandi.
 1598 - Hinrik 4. gaf hann út Nantes-tilskipunina sem tryggði mótmælendum trúfrelsi og batt þar með enda á borgarastyrjöldina sem geisað hafði í Frakklandi.
 1605 - Fjodor 2. varð Rússakeisari við lát Boris Godúnov.
 1627 - Pólsk-litháíska samveldið vann sigur á Svíum í orrustunni við Hammerstein.
 1742 - Óratórían Messías eftir Händel var frumflutt í Dyflinni á Írlandi.
 1844 - Jón Sigurðsson var kosinn á þing með 50 atkvæðum af 52. Hann var oft þingforseti og sat á þingi til 1879.
 1886 - Eggert Theódór Jónassen var skipaður amtmaður í Suður- og Vesturamti.
 1895 - Baðhúsfélag Reykjavíkur var stofnað.
 1919 - Amritsar-fjöldamorðin: Bretar myrtu 379 óvopnaða mótmælendur í Amritsar á Indlandi.
 1936 - Knattspyrnumaðurinn Joe Payne skorar tíu m0rk í sama leiknum í enska boltanum og setur met.
 1940 - Bretar hernámu Færeyjar.
 1953 - Fyrsta skáldsagan um James Bond kom út í Bretlandi.
 1956 - Um 200 þúsund danskir mótmælendur söfnuðust saman fyrir framan Kristjánsborg til að mótmæla lögum um vinnutíma.
 1970 - Appollóáætlunin: Súrefnistankur sprakk í Appollo 13 svo áhöfnin neyddist til að lenda geimfarinu.
 1972 - Alþjóðapóstsambandið ákvað að líta á Alþýðulýðveldið Kína sem eina fulltrúa Kína og rak þar með Lýðveldið Kína úr sambandinu.
 1975 - Árás byssumanna á kirkju í Ain El Remmeneh-hverfi Beirút ásamt árás á rútu með óbreyttum borgurum þar sem 17 Palestínumenn lágu í valnum markaði upphaf Líbanska borgarastríðsins.
 1975 - Forseti Tjad, François Tombalbaye, var myrtur í herforingjauppreisn sem Félix Malloum leiddi gegn honum.
 1976 - Fjörutíu létust í sprengingu í vopnaverksmiðju í Lapua í Finnlandi.
 1984 - Indverjar lögðu svæðið við Siachen-jökul í Kasmír undir sig. 
 1986 - Jóhannes Páll 2. heimsótti samkomuhús gyðinga í Róm fyrstur páfa.
 1986 - Fyrsta barnið sem óskyld staðgöngumóðir gekk með fæddist í Bandaríkjunum.
 1987 - Portúgal og Alþýðulýðveldið Kína undirrituðu samkomulag um að stjórn Maká gengi til Kína árið 1999.
 1990 - Sovétríkin báðust formlega afsökunar á fjöldamorðunum í Katynskógi.
 1997 - Tiger Woods varð yngsti kylfingurinn í sögunni sem sigraði Masters-golfmótið.
 2007 - Bílanaust og Olíufélagið ESSO sameinuðust og stofnuðu N1.
 2010 - Jarðskjálfti varð í vestanverðu Kína, 6,8 á Richter. Yfir 1000 manns fórust í skjálftanum.
 2012 - Norðurkóreski gervihnötturinn Kwangmyŏngsŏng-3 sprakk skömmu eftir geimskot.
 2015 - Tékkneski aðgerðasinninn Vít Jedlička lýsti yfir sjálfstæði Líberlands.
 2017 - Loftárásin á Nangarhar: Bandaríkjaher varpaði GBU-43/B MOAB-sprengju á miðstöð Íslamska ríkisins í Afganistan með þeim afleiðingum að 94 létust.
 2021 - Ríkisstjórn Japans samþykkti að dæla geislavirku vatni frá Kjarnorkuverinu í Fukushima í Kyrrahaf yfir 30 ára tímabil.

Fædd 
 1350 - Margrét 3., greifynja af Flæmingjalandi (d. 1405).
 1519 - Katrín af Medici, drottning Hinriks 2. Frakkakonungs (d. 1589).
 1570 - Guy Fawkes, enskur samsærismaður (d. 1606).
 1636 - Hendrik van Rheede hollenskur grasafræðingur (d. 1691).
 1732 - Frederick North, breskur stjórnmálamaður (d. 1792).
 1743 - Thomas Jefferson, 3. forseti Bandaríkjanna (d. 1826).
 1852 - F.W. Woolworth, bandarískur kaupsýslumaður (d. 1919).
 1876 - Þorbjörg Sigurðardóttir Bergmann, íslensk kaupsýslukona (d. 1952).
 1877 - Jes Zimsen, íslenskur kaupmaður (d. 1938).
 1899 - Alfred Schütz, austurrískur félagsfræðingur (d. 1959).
 1906 - Samuel Beckett, írskt leikskáld (d. 1989).
 1922 - Julius Nyerere, forseti Tansaníu (d. 1999).
 1923 - Don Adams, bandarískur leikari (d. 2005).
 1939 - Paul Sorvino, bandarískur leikari.
 1939 - Seamus Heaney, írskur rithöfundur (d. 2013).
 1940 - J. M. G. Le Clézio, franskur rithöfundur og Nóbelsverðlaunahafi.
 1944 - Geirmundur Valtýsson, íslenskur tónlistarmaður.
 1945 - Rúnar Júlíusson, íslenskur tónlistamaður (d. 2008).
 1950 - Ron Perlman, bandarískur leikari.
 1959 - Hermann Jón Tómasson, íslenskur stjórnmálamaður.
 1960 - Rudi Völler, þýskur knattspyrnumaður.
 1961 - Þröstur Leó Gunnarsson, íslenskur leikari.
 1962 - Edivaldo Martins Fonseca, brasilískur knattspyrnumaður.
 1963 - Garrí Kasparov, rússneskur stjórnmálamaður og skákmeistari.
 1970 - Rick Schroder, bandarískur leikari.
 1974 - Ruben Östlund, sænskur leikstjóri.
 1984 - Atli Fannar Bjarkason, íslenskur blaðamaður og ritstjóri.
 1988 - Anderson Luís de Abreu Oliveira, brasilískur knattspyrnumaður.
 1991 - Tindra Frost, íslensk klámmyndaleikkona.

Dáin 
 1275 - Elinóra af Englandi, dóttir Jóhanns landlausa og kona Simon de Montfort (f. 1215).
 1605 - Boris Godúnov, Rússakeisari (f. 1551).
 1695 - Jean de la Fontaine, franskur rithöfundur (f. 1621).
 1865 - Amanz Gressly, svissneskur jarðfræðingur (f. 1814).
 1941 - Annie Jump Cannon, bandarískur stjörnufræðingur (f. 1863).
 1945 - Elísabet Jónsdóttir, íslenskt tónskáld (f. 1869).
 1967 - Friðþjófur Thorsteinsson, íslenskur knattspyrnumaður, þjálfari og formaður Knattspyrnufélagsins Fram (d. 1895).
 1972 - Jóhannes Sveinsson Kjarval, íslenskur listmálari (f. 1885).
 1972 - Helgi Jónasson, íslenskur grasafræðingur (f. 1887).
 1983 - Mercè Rodoreda, katalónskur rithöfundur (f. 1908).
 1999 - Willi Stoph, austurþýskur stjórnmálamaður (f. 1914).
 2015 - Günter Grass, þýskur rithöfundur (f. 1927).
 2023 - Árni Tryggvason, leikari

Apríl
14. apríl er 104. dagur ársins (105. á hlaupári) samkvæmt gregoríska tímatalinu. 261 dagur er eftir af árinu.

Atburðir 
 69 - Fyrsti bardaginn við Bedriacum: Vitellius sigraði heri Othos sem framdi sjálfsvíg.
 193 - Septimius Severus var hylltur af mönnum sínum sem keisari Rómar.
 1028 - Hinrik 3. varð keisari hins Heilaga rómverska ríkis.
 1191 - Selestínus 3. páfi tók við eftir lát Klemens 3.
 1205 -  Orrustan um Adríanópel milli Búlgara og hers Latverska keisaradæmisins í Konstantínópel.
 1695 - Hafís barst inn á Faxaflóa í fyrsta sinn síðan 1615. Ísinn barst suður með Austurlandi og svo vestur með Suðurlandi og fyrir Reykjanes.
 1790 - Ólafur Stefánsson var skipaður stiftamtmaður, fyrstur Íslendinga.
 1814 - Napóleon Bónaparte sagði af sér keisaratign eftir ósigur í Sjötta bandalagsstríðinu.
 1849 - Ungverjar hófu uppreisn og lýstu yfir sjálfstæði frá Austurríki.
 1912 - Farþegaskipið RMS Titanic sigldi á borgarísjaka rétt fyrir miðnætti.
 1927 - fyrsti Volvo-bíllinn var framleiddur í Gautaborg.
 1931 - Þingrofsmálið: Alþingi var rofið og boðað til nýrra þingkosninga. Þingrofið var mjög umdeilt.
 1935 - Frakkar, Bretar og Ítalir gerðu með sér Stresasamkomulagið 
 1962 - Handritastofnun Íslands sem síðar fékk nafnið Árnastofnun var stofnuð með sérstökum lögum þegar hillti undir lausn Handritamálsins.
 1963 - Hrímfaxi, flugvél Flugfélags Íslands, fórst við Osló og fórust tólf manns, flest Íslendingar.
 1975 - Söngleikurinn Chorus Line var frumsýndur á Shakespearehátíð í New York-borg.
 1980 - Fyrsta hljómplata Iron Maiden, Iron Maiden, kom út í Bretlandi.
 1983 - Ólafsvík fékk kaupstaðarréttindi.
 1984 - Friðarpáskar voru settir í Reykjavík.
 1985 - Alan García var kjörinn forseti Perú.
 1986 - Allt að 1 kílóa þung högl féllu í Bangladess með þeim afleiðingum að 92 létust.
 1986 - Fyrsti matsölustaður Hlöllabáta var opnaður í Reykjavík.
 1987 - Flugstöð Leifs Eiríkssonar á Keflavíkurflugvelli var vígð.
 1989 - Game Boy kom fyrst á markað í Japan.
 1990 - Bandaríski verðbréfasalinn Michael Milken játaði sig sekan um fjársvik.
 1991 - Þjófar stálu 20 verkum úr Van Gogh-safninu í Amsterdam. Myndirnar fundust innan við klukkutíma síðar í yfirgefnum bíl í nágrenninu.
 1992 - Ráðhús Reykjavíkur var tekið í notkun. Bygging þess kostaði á fjórða milljarð króna.
 1997 - 343 fórust í eldi í tjaldbúðum pílagríma í nágrenni Mekka.
 1999 - Kosóvóstríðið: Flugvélar NATO réðust á bílalest með albönskum flóttamönnum fyrir mistök og drápu 79 flóttamenn.
 2003 - Kortlagningu gengamengis mannsins í Human Genome Project lauk.
 2007 - 42 létust í hryðjuverkaárás í Karbala í Írak.
 2008 - Bandalag hægriflokka undir forystu Silvio Berlusconi vann sigur í þingkosningum á Ítalíu.
 2010 - Eldgos hófst í Eyjafjallajökli. Eldfjallaaskan sem dreifðist yfir Evrópu olli miklum truflunum á flugumferð í álfunni.
 2013 - Nicolás Maduro var kjörinn forseti Venesúela.
 2014 - 276 stúlkum var rænt úr skóla í Chibok í Nígeríu. 
 2014 - 75 létust þegar bílsprengja sprakk í höfuðborg Nígeríu, Abuja.
 2018 - Borgarastyrjöldin í Sýrlandi: Bandaríkin, Bretland og Frakkland fyrirskipuðu loftárásir á herstöðvar Sýrlandshers vegna saríngasárásanna.
 2020 – Donald Trump lýsti því yfir að Bandaríkin myndu stöðva fjárframlög til Alþjóðaheilbrigðisstofnunarinnar.

Fædd 
 1527 - Abraham Ortelius, flæmskur kortagerðarmaður og landfræðingur (d. 1598).
 1578 - Filippus 3. Spánarkonungur (d. 1621).
 1629 - Christiaan Huygens, hollenskur stærðfræðingur (d. 1695).
 1738 - William Cavendish-Bentinck, hertogi af Portland, breskur stjórnmálamaður (d. 1809).
 1862 - Pjotr Stolypin, forsætisráðherra Rússlands (d. 1911).
 1882 - Moritz Schlick, þýskur heimspekingur (d. 1936).
 1889 - Sigríður Zoëga, íslenskur ljósmyndari (d. 1968).
 1906 - Faisal bin Abdul Aziz al-Sád, konungur Sádi-Arabíu (d. 1975).
 1920 - Ólöf Pálsdóttir, íslenskur myndhöggvari (d. 2018).
 1921 - Thomas Schelling, bandarískur hagfræðingur (d. 2016).
 1907 - François Duvalier (Papa Doc), forseti Haítís (d. 1971).
 1912 - Arne Brustad, norskur knattspyrnumaður (d. 1987).
 1924 - Mary Warnock, breskur heimspekingur (d. 2019).
 1931 - Haraldur Bessason, íslenskur fræðimaður og háskólakennari (d. 2009).
 1934 - Fredric Jameson, bandarískur bókmenntafræðingur.
 1950 - Mitsuru Komaeda, japanskur knattspyrnumaður.
 1957 - Haruhisa Hasegawa, japanskur knattspyrnumaður.
 1957 - Masaru Uchiyama, japanskur knattspyrnumaður.
 1960 - Brad Garrett, bandarískur leikari.
 1961 - Robert Carlyle, skoskur leikari.
 1961 - Yuji Sugano, japanskur knattspyrnumaður.
 1961 - Daniel Clowes, bandarískur myndasöguhöfundur.
 1968 - Heimir Eyvindarson, íslenskur hljómborðsleikari.
 1969 - Guðfinna Jóhanna Guðmundsdóttir, íslenskur stjórnmálamaður.
 1970 - Emre Altuğ, tyrkneskur söngvari.
 1973 - Adrien Brody, bandariskur leikari.
 1977 - Sarah Michelle Gellar, bandarisk leikkona.
 1983 - James McFadden, skoskur knattspyrnumaður.
 1996 - Abigail Breslin, bandarisk leikkona.

Dáin 
 911 - Sergíus 3. páfi.
 1578 - Kristín Gottskálksdóttir, íslensk húsfreyja.
 1620 - Gísli Guðbrandsson, íslenskur skólameistari.
 1647 - Vigfús Gíslason, íslenskur skólameistari (f. 1608).
 1711 - Loðvík, le Grand Dauphin, sonur Loðvíks 14. Frakkakonungs (f. 1661).
 1759 - Georg Friedrich Händel, þýskt tónskáld (f. 1685).
 1872 - Ólafur Stephensen, íslenskur lögfræðingur (f. 1791).
 1963 - Anna Borg, íslensk leikkona (f. 1903).
 1964 - Rachel Carson, bandarískur dýrafræðingur (f. 1907).
 1986 - Simone de Beauvoir, franskur rithöfundur (f. 1908).
 1998 - Björn Sv. Björnsson, íslenskur SS-maður (f. 1909).
 2004 - Haraldur Blöndal, hæstaréttarlögmaður (f. 1946).
 2015 - Percy Sledge, bandarískur tónlistarmaður (f. 1940).

Apríl
15. apríl er 105. dagur ársins (106. á hlaupári) samkvæmt gregoríska tímatalinu. 260 dagar eru eftir af árinu.

Atburðir 
 1448 - Marcellus de Niveriis var skipaður Skálholtsbiskup. Hann kom þó aldrei til landsins.
 1638 - Síðustu leifar Shimabarauppreisnarinnar í Japan voru sigraðar af her sjógunsins.
 1654 - Westminster-sáttmálinn sem batt enda á Fyrsta stríð Englands og Hollands var undirritaður.
 1683 - Kristján 5., konungur Danmerkur, skrifaði undir Dönsku lögbókina.
 1687 - Norsku lög Kristjáns 5. voru lögtekin.
 1755 - Samuel Johnson gaf út orðabók sína, sem hann hafði unnið að í níu ár. 
 1785 - Skálholtsskóli var lagður niður og biskupsstóll fluttur til Reykjavíkur samkvæmt úrskurði konungs.
 1803 - Reykjavík varð sérstakt lögsagnarumdæmi. Fyrsti bæjarfógetinn var Rasmus Frydensberg.
 1892 - Fyrirtækið General Electric var stofnað í Bandaríkjunum.
 1912 - Farþegaskipið Titanic sökk í fyrstu ferð sinni frá Englandi til Bandaríkjanna eftir árekstur við ísjaka suðaustur af Nýfundnalandi.
 1955 - Fyrsti McDonalds-veitingastaðurinn opnaði í Des Plaines í Illinois, Bandaríkjunum.
 1960 - Heildverslunin Íslensk Ameríska var stofnuð á Íslandi.
 1967 - Um 250 þúsund Bandaríkjamenn mótmæltu Víetnamstríðinu í New York í Bandaríkjunum.
 1977 - Jón L. Árnason varð íslandsmeistari í skák aðeins sextán ára gamall.
 1979 - Sterkur jarðskjálfti upp á 7.0 stig á Richter lagði borgina Budva í Svartfjallalandi í rúst.
 1981 - Fyrsta Coca Cola-verksmiðjan í Kína hóf starfsemi.
 1983 - Disneyland í Tókýó var opnað.
 1984 - Dagur æskunnar var haldinn hátíðlegur í fyrsta sinn í Róm á Ítalíu.
 1985 - Banni við giftingum fólks af ólíkum kynþætti var aflétt í Suður-Afríku.
 1986 - Bandarískar flugvélar vörpuðu sprengjum á líbýsku borgirnar Trípólí og Benghazi vegna stuðnings Líbýustjórnar við hryðjuverk.
 1989 - Hillsborough-slysið: 96 stuðningsmenn Liverpool F.C. létust í troðningi á leik liðsins við Nottingham Forest F.C.
 1990 - Mikið hættuástand skapaðist þegar eldur kom upp í ammoníakstanki Áburðarverksmiðjunnar í Gufunesi. Eldurinn var fljótlega slökktur.
 1991 - Evrópubandalagið aflétti viðskiptabanni sínu á Suður-Afríku.
 1994 - Umbjóðendur 124 ríkja auk ESB-ríkjanna skrifuðu undir Marrakesssamninginn sem kvað á um grundvallarbreytingar á GATT-samningnum og stofnun Alþjóðaviðskiptastofnuninnar.
 1999 - Forsetakosningar fóru fram í Alsír og Abdelaziz Bouteflika var kjörinn forseti.
 2000 - „Leyniskápurinn“ með erótískum minjum frá Pompeii og Herculaneum var opnaður í Minjasafni Napólí eftir aldalanga lokun.
 2002 - Vefurinn Fótbolti.net var stofnaður á Íslandi.
 2002 - 129 létust þegar Air China flug 129 hrapaði í Suður-Kóreu.
 2005 - Síðasti bílaframleiðandinn í breskri eigu, MG Rover, varð gjaldþrota.
 2006 - Bosnísk-bandaríski rithöfundurinn Semir Osmanagić hélt því fram að hann hefði uppgötvað 14.000 ára gamla píramída í Bosníu.
 2006 - Borgarastyrjöldinni í Búrúndí lauk.
 2008 - 65 létust í hryðjuverkaárásum í Baquba og Ramadi í Írak.
 2009 - Óeirðalögregla réðist inn í hús sem hústökufólk hafði lagt undir sig við Vatnsstíg í Reykjavík og handtók 22. 
 2010 - Kraftlyftingasamband Íslands var stofnað.
 2013 - Tvær sprengjur sprungu í Bostonmaraþoninu með þeim afleiðingum að 3 létust og 264 særðust.
 2015 - Nokia eignaðist franska símtæknifyrirtækið Alcatel-Lucent.
 2017 - Yfir 120 létust þegar árás var gerð á bílalest með flóttafólk við Aleppó í Sýrlandi.

Fædd 
 1452 - Leonardo da Vinci, ítalskur listamaður og uppfinningamaður (d. 1519).
 1469 - Nanak, síkagúrú (d. 1539).
 1642 - Súleiman 2. Tyrkjasoldán (d. 1691).
 1646 - Kristján 5. Danakonungur (d. 1699).
 1684 - Katrín 1. keisaraynja Rússlands (d. 1727).
 1692 - Halldór Brynjólfsson, Hólabiskup (d. 1752).
 1707 - Leonhard Euler, svissneskur stærðfræðingur (d. 1783).
 1768 - Tómas Klog, íslenskur læknir (d. 1824).
 1797 - Adolphe Thiers, franskur stjórnmálamaður (d. 1877).
 1810 - Brynjólfur Pétursson, lögfræðingur og einn Fjölnismanna (d. 1851).
 1817 - Benjamin Jowett, enskur fornfræðingur (d. 1893).
 1858 - Émile Durkheim, franskur félagsfræðingur (d. 1917).
 1867 - Bjarni Sæmundsson, íslenskur náttúrufræðingur (d. 1940).
 1877 - W.D. Ross, skoskur heimspekingur (d. 1971).
 1899 - Lára miðill (d. 1971).
 1901 - Óskar Gíslason, íslenskur kvikmyndagerðarmaður (d. 1990).
 1910 - Miguel Najdorf, pólskur skákmaður (d. 1997).
 1912 - Kim Il-sung, leiðtogi Norður-Kóreu (d. 1994).
 1920 - Richard von Weizsäcker, þýskur stjórnmálamaður (d. 2015).
 1930 - Vigdís Finnbogadóttir, 4. forseti Íslands.
 1931 - Tomas Tranströmer, sænskt skáld (d. 2015).
 1944 - Kunishige Kamamoto, japanskur knattspyrnumaður.
 1951 - Choei Sato, japanskur knattspyrnumaður.
 1960 - Filippus Belgíukonungur.
 1961 - Carol W. Greider, bandarískur sameindalíffræðingur og nóbelsverðlaunahafi.
 1963 - Kristín Guðrún Gunnlaugsdóttir, íslensk myndlistarkona.
 1964 - Ari Matthíasson, íslenskur leikari.
 1965 - Skúli Helgason, íslenskur stjórnmálamaður.
 1976 - Seigo Narazaki, japanskur knattspyrnumaður.
 1982 - Seth Rogen, kanadískur leikari.
 1983 - Merik Tadros, bandarískur leikari.
 1983 - Dudu Cearense, brasilískur knattspyrnumaður.
 1990 - Emma Watson, ensk leikkona.
 1992 - Amy Diamond, sænsk söngkona.

Dáin 
 69 - Otho, keisari Rómar framdi sjálfsvíg.
 1558 - Roxelana, eiginkona Súleimans mikla (f. í kringum 1502–04).
 1641 - Domenico Zampieri, ítalskur listmálari (f. 1581).
 1761 - Archibald Campbell, 3. hertogi af Argyll, skoskur stjórnmálamaður (f. 1682).
 1764 - Madame de Pompadour, frönsk aðalskona (f. 1721).
 1835 - Cristóbal Bencomo y Rodríguez, spænskur prestur (f. 1758).
 1865 - Abraham Lincoln, Bandaríkjaforseti (f. 1809).
 1866 - Magnús Stephensen, íslenskur sýslumaður (f. 1797).
 1916 - Jónas Guðlaugsson, íslenskt skáld (f. 1887).
 1925 - Fritz Haarmann, þýskur raðmorðingi (f. 1879).
 1942 - Robert Musil, austurrískur rithöfundur (f. 1880).
 1953 - Knud Zimsen, borgarstjóri Reykjavíkur (f. 1875).
 1972 - Frank H. Knight, bandarískur hagfræðingur (f. 1885).
 1980 - Jean-Paul Sartre, heimspekingur, rithöfundur og nóbelsverðlaunahafi 1964 (f. 1905).
 1990 - Greta Garbo, sænsk leikkona (f. 1905).
 1994 - Kristján frá Djúpalæk, íslenskt skáld (f. 1916).
 1997 - Aatami Kuortti, ingermanlenskur prestur (f. 1903).
 1998 - Pol Pot, leiðtogi rauðu khmeranna í Kambódíu (f. 1925).
 2001 - Jörundur Þorsteinsson, knattspyrnudómari og formaður Knattspyrnufélagsins Fram (f. 1924).
 2010 - Jack Herer, bandarískur aðgerðasinni (f. 1939).
 2011 - Ingólfur Margeirsson, íslenskur blaðamaður og rithöfundur (f. 1948).
 2015 - Tadahiko Ueda, japanskur knattspyrnumaður (f. 1947).
 2018 - R. Lee Ermey, bandarískur leikari (f. 1944).

Apríl
16. apríl er 106. dagur ársins (107. á hlaupári) samkvæmt gregoríska tímatalinu. 259 dagar eru eftir af árinu.

Atburðir 
 69 - Vitellius varð keisari Rómar eftir lát Othos.
 556 - Pelagíus 1. varð páfi.
 1055 - Viktor 2. varð páfi.
 1071 - Robert Guiscard lagði Barí undir sig sem var síðasta borgin á Suður-Ítalíu undir yfirráðum Austrómverska ríkisins.
 1203 - Filippus 2. Frakkakonungur reið inn í Rúðuborg sem varð til þess að Normandí sameinaðist Frakklandi.
 1594 - Ferdinando Stanley, jarl af Derby, dó skyndilega, líklega drepinn með eitri. Hann var þá annar í erfðaröðinni (næstur á eftir móður sinni) að bresku krúnunni samkvæmt því sem Hinrik 8. hafði mælt fyrir í erfðaskrá sinni,
 1899 - Franska spítalaskipið St. Paul strandar við Meðalland.
 1915 - Gullfoss, fyrsta skip Eimskipafélags Íslands og jafnframt fyrsta vélknúna millilandaskipið sem smíðað var fyrir Íslendinga, kom til Reykjavíkur.
 1919 - Mahatma (Mohandas) Gandhi skipulagði dag föstu og bæna til að mótmæla fjöldamorðum Breta á indverskum mótmælendum í Amritsar.
 1946 - Sýrland hlaut sjálfstæði.
 1947 - Geysileg sprenging varð í ammoníumnítratfarmi skips sem lá við bryggju í Texas City í Texas. 552 fórust og um 3000 manns slösuðust.
 1954 - AA-samtökin á Íslandi voru stofnuð. Þau starfa í deildum um allt land.
 1957 - Bæjarráð Reykjavíkur samþykkti að friða Árbæ og næsta nágrenni hans og gera að almenningsgarði.
 1970 - Önnur umferð SALT-viðræðnanna hófst.
 1972 - Tunglfarinu Appollo 16 var skotið á loft.
 1975 - Hosni Mubarak var skipaður varaforseti Egyptalands.
 1988 - Japanska teiknimyndin Nágranninn minn Totoro var frumsýnd.
 1988 - Ítalski þingmaðurinn Roberto Ruffilli var myrtur af Rauðu herdeildunum.
 1992 - Olíuflutningaskipið Katina P sigldi í strand skammt frá Mapútó í Mósambík með þeim afleiðingum að sextíu þúsund lítrar af olíu fóru í sjóinn.
 1992 - Uppreisnarmenn steyptu forseta Afganistan, Mohammad Najibullah, af stóli og tóku hann höndum sem leiddi til borgarastyrjaldar.
 1993 - Srebrenica í Bosníu var lýst „öryggissvæði Sameinuðu þjóðanna“.
 1993 - Ahmići-blóðbaðið átti sér stað þegar yfir hundrað Bosníumúslima voru myrtir af Bosníukróötum í Lašva-dal.
 1994 - Steingrímur Hermannsson og Eiríkur Guðnason voru skipaðir seðlabankastjórar.
 1994 - Finnar samþykktu aðild að Evrópusambandinu í þjóðaratkvæðagreiðslu.
 2000 - Mótmæli gegn hnattvæðingu fóru fram í Washington D.C.
 2003 - Aðildarsáttmálinn 2003 um aðild 10 nýrra Evrópusambandsríkja var undirritaður af 25 ríkjum.
 2007 - Virginia Tech-fjöldamorðin: Nemandinn Seung-Hui Cho við Tækniháskólann í Virginíu í Bandaríkjunum myrti 32, særði 29 og framdi síðan sjálfsmorð.
 2011 - Árleg ráðstefna BRICS-landanna fór fram í Sanya í Kína. Suður-Afríka tók þátt í fyrsta sinn.
 2012 - Réttarhöld yfir Anders Behring Breivik hófust í Ósló.
 2014 - 304 manns létust þegar ferjunni Sewol hvolfdi í Suður-Kóreu.
 2016 - 40 fórust þegar jarðskjálfti reið yfir Kumamoto-hérað í Japan.
 2017 - Tyrkir samþykktu umdeildar breytingar á stjórnarskrá Tyrklands í þjóðaratkvæðagreiðslu.

Fædd 
 1319 - Jóhann 2. Frakkakonungur (d. 1364).
 1646 - Jules Hardouin Mansart, franskur arkitekt (d. 1708).
 1661 - Charles Montagu, enskt skáld (d. 1715).
 1825 - Jacob Brønnum Scavenius Estrup, forsætisráðherra Danmerkur (d. 1913).
 1844 - Anatole France, franskur rithöfundur (d. 1924).
 1863 - Émile Friant, franskur myndlistarmaður (d. 1932).
 1867 - Wilbur Wright, flugmaður (d. 1912).
 1887 - Guðjón Samúelsson, húsameistari (d. 1950).
 1889 - Charlie Chaplin, enskur leikari (d. 1977).
 1920 - Sigurður Guðmundsson, vígslubiskup (d. 2010).
 1921 - Peter Ustinov, breskur leikari (d. 2004).
 1922 - Kingsley Amis, enskur rithöfundur (d. 1995).
 1924 - Enrico Nicola (Henry) Mancini, tónskáld (d. 1994).
 1927 - Benedikt 16. páfi (d. 2022).
 1940 - Margrét Þórhildur, Danadrottning.
 1947 - Sigurrós Þorgrímsdóttir, íslenskur stjórnmálamaður.
 1951 - Björgvin Halldórsson, íslenskur söngvari.
 1951 - Ari Kristinsson, íslenskur kvikmyndaleikstjóri.
 1952 - Yoshikazu Nagai, japanskur knattspyrnumaður.
 1955 - Hinrik af Lúxemborg.
 1958 - Elísabet Jökulsdóttir, íslenskt skáld.
 1960 - Pierre Littbarski, þýskur knattspyrnumaður.
 1962 - Antony Blinken, bandarískur erindreki.
 1969 - Michael Baur, austurrískur knattspyrnumaður.
 1970 - Anna Kolbrún Árnadóttir, íslenskur stjórnmálamaður.
 1977 - Alek Wek, súdönsk fyrirsæta.
 1977 - Fredrik Ljungberg, sænskur knattspyrnumaður.
 1985 - Sam Tillen, enskur knattspyrnumaður.
 1986 - Epke Zonderland, hollenskur frjálsíþróttamaður.
 1986 - Shinji Okazaki, japanskur knattspyrnumaður.
 1987 - Aaron Lennon, enskur knattspyrnumaður.
 1996 - Kento Misao, japanskur knattspyrnumaður.

Dáin 
 69 - Otho Rómarkeisari (f. 32).
 1115 - Magnús eyjajarl (f. 1075).
 1331 - Lárentíus Kálfsson Hólabiskup (f. 1267).
 1496 - Karl 2., hertogi af Savoja (f. 1489).
 1689 - Þorsteinn Geirsson, íslenskur kennari (f. 1638).
 1828 - Francisco Goya, spænskur listamaður (f. 1746).
 1850 - Marie Tussaud, frönsk vaxmyndagerðarkona (f. 1761).
 1930 - Ólafur Halldórsson, íslenskur lögfræðingur (f. 1855).
 1947 - Rudolf Höss, þýskur fangabúðastjóri (f. 1900).
 1958 - Rosalind Franklin, breskur efnafræðingur (f. 1920).
 1964 - Sigvaldi Thordarson, íslenskur arkitekt (f. 1911).
 1970 - Richard Thors, íslenskur athafnamaður (f. 1888).
 1972 - Yasunari Kawabata, japanskur rithöfundur og Nóbelsverðlaunahafi (f. 1899).
 1989 - Brynjólfur Bjarnason, íslenskur stjórnmálamaður (f. 1898).
 1991 - David Lean, breskur kvikmyndaleikstjóri (f. 1908).
 1991 - Sergio Peresson, ítalskur fiðlusmiður (f. 1913).
 1997 - Roland Topor, franskur myndlistarmaður (f. 1938).
 2000 - Nína Björk Árnadóttir, íslenskt skáld og rithöfundur (f. 1941).
 2003 - Isao Iwabuchi, japanskur knattspyrnumaður (f. 1933).

Tilvísanir 

Apríl
17. apríl er 107. dagur ársins (108. á hlaupári) samkvæmt gregoríska tímatalinu. 258 dagar eru eftir af árinu.

Atburðir 
 69 - Vitellius tók við sem keisari í Róm.
 1498 - Loðvík 12. varð konungur Frakklands.
 1555 - Borgin Siena á Ítalíu gafst upp eftir átján mánaða umsátur herliðs Flórens og keisarans.
 1711 - Karl 6. varð keisari hins Heilaga rómverska ríkis.
 1797 - Bretar reyndu að hertaka Púertó Ríkó en fóru halloka gegn Spánverjum.
 1895 - Hvítabandið var stofnað í Reykjavík.
 1910 - Ungmennasamband Skagafjarðar var stofnað.
 1913 - Járnbraut á milli Öskjuhlíðar og Reykjavíkurhafnar var tekin í notkun. Hún var notuð til grjótflutninga.
 1913 - Ölgerðin Egill Skallagrímsson tók til starfa.
 1937 - Daffy Duck kom fyrst fram í mynd frá Warner Bros.
 1939 - Þjóðstjórnin, samsteypustjórn Framsóknarflokks, Sjálfstæðisflokks og Alþýðuflokks undir forsæti Hermanns Jónassonar, tók við völdum. Hún sat í 3 ár.
 1941 - Ríkisstjórn Júgóslavíu gafst upp fyrir innrás Öxulveldanna.
 1961 - AFRTS Keflavik fékk leyfi menntamálaráðherra til að auka útsendingarstyrk sjónvarpsútsendinga stöðvarinnar.
 1961 - Innrásin í Svínaflóa: Vopnaður hópur útlægra Kúbverja gerði misheppnaða innrás í Kúbu með fulltingi bandarísku leyniþjónustunnar CIA.
 1964 - Bandaríski bílaframleiðandinn Ford setti Ford Mustang á markað.
 1970 - Appollóáætlunin: Appollo 13 lenti heilu og höldnu í Kyrrahafi.
 1971 - Sheikh Mujibur Rahman stofnaði Alþýðulýðveldið Bangladess en tveimur dögum síðar flúði stjórnin til Indlands.
 1973 - Sérsveitin GSG 9 var stofnuð í Þýskalandi til að takast á við hryðjuverk.
 1975 - Rauðu kmerarnir náðu höfuðborg Kambódíu, Phnom Penh, á sitt vald.
 1979 - Fjöldi skólabarna í Mið-Afríkulýðveldinu var handtekinn og mörg drepin eftir mótmæli gegn skólabúningum.
 1982 - Kanada fékk fullt sjálfstæði frá Bretlandi með nýrri stjórnarskrá. 
 1991 - Dow Jones-vísitalan náði 3000 stigum í fyrsta sinn.
 1994 - Gerðarsafn, listasafn Kópavogs, var opnað.
 1999 - Naglasprengja sem hægriöfgamaðurinn David Copeland kom fyrir sprakk á markaði í Brixton.
 2002 - Al-Kaída lýsti ábyrgð á hryðjuverkunum 11. september 2001 á hendur sér.
 2003 - Anneli Jäätteenmäki varð fyrsti kvenforsætisráðherra Finnlands.
 2004 - Leiðtogi Hamas, Abdel Aziz al-Rantisi, var drepinn í þyrluárás Ísraelshers á Gasaströndinni.
 2009 - Fjórir sakborningar í Pirate Bay-málinu í Svíþjóð voru dæmdir í árs fangelsi og til að greiða 30 milljónir sænskra króna í bætur.
 2010 - Þorgerður Katrín Gunnarsdóttir, varaformaður Sjálfstæðisflokksins, sagði af sér og tók sér hlé frá þingstörfum. Áður höfðu Björgvin G. Sigurðsson, Samfylkingu, og Illugi Gunnarsson, Sjálfstæðisflokki, einnig tekið sér hlé frá þingstörfum vegna upplýsinga sem fram komu í skýrslu rannsóknarnefndar Alþingis.
 2015 - Úkraína óskaði eftir því að Alþjóðadómstóllinn í Haag fjallaði um stríðsglæpi aðskilnaðarsinna á Krímskaga.
 2016 - Yfir 200 fórust í öflugum jarðskjálfta í Ekvador.
 2021 - Andlát vegna COVID-19 náðu 3 milljónum á heimsvísu.
 2021 - Átján rússneskir sendifulltrúar og leyniþjónustumenn voru reknir frá Tékklandi eftir yfirlýsingu um að þeir bæru ábyrgð á sprengingum í skotfærageymslum í Vrbětice árið 2014.

Fædd 
 1497 - Pedro de Valdivia, spænskur landvinningamaður (d. 1553).
 1573 - Maximilían 1., kjörfursti af Bæjaralandi (d. 1651).
 1734 - Taksin, Konungur Thaílands (d. 1782).
 1799 - Eliza Acton, enskt ljóðskáld og brautryðjandi í matreiðslubókaskrifum (d. 1859).
 1837 - J. P. Morgan, bandarískur fjárfestir (d. 1913).
 1885 - Karen Blixen, danskur rithöfundur (d. 1962).
 1894 - Níkíta Khrústsjov, aðalritari sovéska kommúnistaflokksins (d. 1971).
 1897 - Thornton Wilder, bandarískt leikskáld (d. 1975).
 1916 - Sirimavo Bandaranaike, forsætisráðherra Srí Lanka (d. 2000).
 1928 - Cynthia Ozick, bandarískur rithöfundur.
 1941 - Jón Sigurðsson, fyrrum ráðherra og bankastjóri Norræna fjárfestingabankans.
 1948 - Jan Hammer, tékkneskt tónskáld.
 1948 - John N. Gray, breskur heimspekingur.
 1952 - Joe Alaskey, bandarískur leikari (d. 2016).
 1957 - Nick Hornby, breskur rithöfundur.
 1959 - Sean Bean, breskur leikari.
 1961 - Eyjólfur Kristjánsson, íslenskur tónlistarmaður.
 1963 - Joel Murray, bandarískur leikari.
 1964 - Maynard James Keenan, bandarískur söngvari (Tool og A Perfect Circle).
 1967 - Birgitta Jónsdóttir, íslenskt skáld og stjórnmálamaður.
 1974 - Victoria Beckham, fyrrum meðlimur Spice Girls.
 1978 - Jordan Hill, bandarísk söngkona.
 1985 - Takuya Honda, japanskur knattspyrnumaður.
 1992 - Shkodran Mustafi, þýskur knattspyrnumaður.
 1993 - Rúnar Freyr Þórhallsson, íslenskur knattspyrnumaður.
 1996 - Dee Dee Davis, bandarísk leikkona.

Dáin 
 485 - Próklos, grískur heimspekingur (f. 412).
 858 - Benedikt 3. páfi.
 1298 - Árni Þorláksson Skálholtsbiskup (f. 1237).
 1427 - Jóhann 4., hertogi af Brabant (f. 1403).
 1761 - Thomas Bayes, breskur stærðfræðingur (f. um 1702).
 1790 - Benjamin Franklin, bandarískur stjórnmálamaður (f. 1706).
 1902 - Valdimar Ásmundsson, íslenskur ritstjóri (f. 1852).
1966 - Júlíana Sveinsdóttir, íslensk myndlistakona (f. 1889)
 1979 - Yukio Tsuda, japanskur knattspyrnumaður (f. 1917).
 1985 - Lon Nol, kambódískur hershöfðingi (f. 1913).
 1996 - Piet Hein, danskur stærðfræðingur og skáld (f. 1905).
 2003 - Koji Kondo, japanskur knattspyrnumaður (f. 1972).
 2014 - Gabriel García Márquez, kólumbískur rithöfundur, blaðamaður og Nóbelsverðlaunahafi (f. 1927).
 2019 - Alan García, fyrrum forseti Perú (f. 1949).

Apríl
18. apríl er 108. dagur ársins (109. á hlaupári) samkvæmt gregoríanska tímatalinu. 257 dagar eru eftir af árinu.

Atburðir 
 309 - Evsebíus varð páfi.
 1244 - Kægil-Björn Dufgusson var drepinn af mönnum Kolbeins unga í Króksfirði.
 1355 - Marino Faliero, hertogi í Feneyjum, var hálshöggvinn fyrir samsæri gegn Minnaráðinu.
 1378 - Bartolomeo Prignano varð Úrbanus 6. páfi.
 1518 - Bona Sforza var krýnd drottning Póllands og giftist Sigmundi 1.
 1864 - Orrustunni við Dybbøl lauk með stórsókn Prússa. 
 1872 - Mikið tjón varð á Húsavík vegna jarðskjálfta og varð á annað hundrað manns húsnæðislaust.
 1880 - Þingkosningar í Bretlandi: Frjálslyndi flokkurinn vann sigur og William Ewart Gladstone varð forsætisráðherra öðru sinni.
 1903 - Húsið Glasgow í Reykjavík, sem var stærsta hús á Íslandi, brann til kaldra kola. Mannbjörg varð.
 1906 - Mikill jarðskjálfti olli gífurlegum skemmdum í San Francisco í Bandaríkjunum. Eldar kviknuðu í kjölfarið og juku mjög á skemmdirnar. Fjöldi fólks fórst.
 1944 - Hermann Jónasson tók við af Jónasi Jónssyni frá Hriflu sem formaður Framsóknarflokksins.
 1949 - Írska lýðveldið var stofnað og Írar sögðu sig um leið úr Breska samveldinu.
 1954 - Gamal Abdel Nasser komst til valda í Egyptalandi.
 1955 - Bandung-ráðstefnan hófst í Indónesíu.
 1971 - Magnús Torfi Ólafsson bar sigur úr býtum í spurningakeppni útvarpsins, Veistu svarið? Þremur mánuðum síðar var hann orðinn menntamálaráðherra.
 1978 - Pol Pot fyrirskipaði innrás í Víetnam.
 1980 - Ródesía fékk de jure sjálfstæði frá Bretlandi og breytti nafni sínu í Simbabve.
 1983 - Sjónvarpsstöðin Disney Channel var stofnuð í Bandaríkjunum.
 1983 - 63 létust í sprengjuárás á Bandaríska sendiráðið í Beirút.
 1995 - Rox var fyrsta sjónvarpsþáttaröðin sem dreift var á netinu.
 1996 - Qana-fjöldamorðin í Líbanon: Í það minnsta 106 líbanskir borgarar létu lífið er ísraelski herinn beitti sprengjum gegn byrgi SÞ nálægt Qana.
 1996 - 163 létu lífið í eldsvoða á skemmtistaðnum Ozone Disco í Quezon-borg á Filippseyjum.
 2005 - Hugbúnaðarrisinn Adobe Systems tilkynnti kaup sín á Macromedia.
 2007 - Mikill bruni varð á horni Austurstrætis og Lækjargötu.
 2007 - Vatnstjón varð þegar allt að 80 °C heitt vatn rann niður Vitastíg og þar út í átt að Snorrabraut um Laugaveg.
 2007 - Nær 200 létust í röð árása í Bagdad.
 2014 - 16 nepalskir fjallaleiðsögumenn fórust þegar snjóflóð féll í Everestfjalli nærri grunnbúðum Everest.
 2015 - Hópar fólks réðust gegn erlendu verkafólki í Jóhannesarborg í Suður-Afríku.
 2016 - Olíu- og gasvinnslusvæðið Golíatsvæðið í Noregshafi var formlega tekið í notkun.
 2016 - Sænski ráðherrann Mehmet Kaplan sagði af sér eftir að í ljós kom að hann hafði haldið ramadan hátíðlegan með hátt settum meðlimi tyrknesku nýfasistasamtakanna Gráu úlfanna.
 2018 - Mótmæli gegn breytingum á almannatryggingalögum hófust í Níkaragva. Talið er að 34 hafa fallið fyrir hendi lögreglu í mótmælunum.
 2018 - Kvikmyndahús voru opnuð í Sádi-Arabíu í fyrsta sinn frá 1983. Fyrsta myndin sem sýnd var var Svarti pardusinn.
 2018 - Geimferðastofnun Bandaríkjanna skaut rannsóknargervihnettinum Transiting Exoplanet Survey Satellite á loft.
 2021 - Tólf knattspyrnufélög úr efstu deildum Evrópu samþykktu þátttöku í evrópskri ofurdeild. Ákvörðunin var víða fordæmd og mörg þeirra drógu stuðning sinn til baka nokkrum dögum síðar.
 2022 - Orrustan um Donbas hófst í Úkraínu.

Fædd 
 1480 - Lucrezia Borgia, ítölsk hertogaynja (d. 1519).
 1590 - Akmeð 1. Tyrkjasoldán (d. 1617).
 1605 - Giacomo Carissimi, ítalskt tónskáld (d. 1674).
 1647 - Elias Brenner, finnskur listamaður (d. 1717).
 1772 - David Ricardo, breskur hagfræðingur (d. 1823).
 1854 - Louis Zöllner, danskur kaupmaður (d. 1945).
 1858 - Clarence Darrow, bandarískur lögfræðingur (d. 1938).
 1862 - Magnús Kristjánsson, íslenskur stjórnmálamaður (d. 1928).
 1902 - Giuseppe Pella, fyrrum forsætisráðherra Ítalíu (d. 1981).
 1918 - Gabriel Axel, danskur kvikmyndaleikstjóri (d. 2014).
 1920 - Ólafur Halldórsson, íslenskufræðingur (d. 2013).
 1926 - Indriði G. Þorsteinsson, íslenskur rithöfundur (d. 2000).
 1927 - Samuel P. Huntington, bandarískur stjórnmálafræðingur.
 1932 - Nic Broca, belgískur teiknari (d. 1993).
 1941 - Michael D. Higgins, forseti Írlands.
 1944 - Robert Hanssen, bandarískur njósnari.
 1947 - James Woods, bandariskur leikari.
 1959 - Ingibjörg Jónsdóttir, íslenskur myndlistarmaður.
 1961 - Élisabeth Borne, forsætisráðherra Frakklands.
 1964 - Niall Ferguson, breskur sagnfræðingur.
 1971 - David Tennant, skoskur leikari.
 1972 - Eli Roth, bandarískur kvikmyndaleikstjóri.
 1972 - Lars Christiansen, danskur handknattleiksmaður.
 1976 - Melissa Joan Hart, bandarísk leikkona.
 1979 - Kourtney Kardashian, bandarísk athafnakona.
 1984 - America Ferrera, bandarísk leikkona.
 1990 - Wojciech Szczęsny, pólskur knattspyrnumaður.

Dáin 
 1244 - Kægil-Björn Dufgusson, liðsmaður.Sturlunga.
 1756 - Jacques Cassini, franskur stjörnufræðingur (f. 1677).
 1873 - Justus von Liebig, þýskur efnafræðingur (f. 1803).
 1878 - Thomas Thomson, skoskur grasafræðingur (f. 1817).
 1922 - Þórunn Jónassen, kvenréttindakona og bæjarfulltrúi í Reykjavík (f. 1850).
 1955 - Albert Einstein, austurrískur eðlisfræðingur og Nóbelsverðlaunahafi (f. 1879).
 1958 - Thora Friðriksson, íslenskur rithöfundur (f. 1866).
 2002 - Thor Heyerdahl, norskur mannfræðingur og landkönnuður (f. 1914).
 2004 - Ratu Sir Kamisese Mara, fyrsti forsetisráðherra Fiji og forseti Fiji (f. 1920).
 2013 - Storm Thorgerson, bandarískur hönnuður (f. 1944).

Apríl
19. apríl er 109. dagur ársins (110. á hlaupári) samkvæmt gregoríska tímatalinu. 256 dagar eru eftir af árinu.

Atburðir 
 1042 - Mikael 5. keisara í Býsans var steypt af stóli eftir fjóra mánuði í hásæti.
 1244 - Tumi Sighvatsson yngri var drepinn á Reykhólum.
 1246 - Í Blönduhlíð í Skagafirði var Haugsnesfundur, en þar börðust Brandur Kolbeinsson og Þórður kakali um völd. Meira en hundrað manns féllu í bardaganum og er þetta mannskæðasta orusta sem háð hefur verið á Íslandi.
 1390 - Róbert 3. varð Skotakonungur.
 1409 - Bréf var skrifað í Hvalsey á Grænlandi til að votta um brúðkaup sem þar var haldið árið áður. Þetta bréf er síðasta staðfesta heimildin um búsetu norrænna manna á Grænlandi.
 1608 - Bandalag Ungverjalands, Austurríkis og Moravíu setti fram kröfugerð með stuðningi Matthíasar, bróður Rúdolfs 2. keisara sem henni var beint gegn.
 1689 - Soffíu Amalíuborg brann í miðri óperusýningu. 170 manns úr hópi betri borgara Kaupmannahafnar fórust í eldsvoðanum.
 1770 - Brúðkaup Loðvíks 16. Frakkakonungs og Marie Antoinette fór fram í Vínarborg.
 1770 - James Cook skipstjóri sá strönd Ástralíu.
 1776 - Orrusturnar um Lexington og Concord voru fyrstu orrustur Bandaríska frelsisstríðsins.
 1810 - Venesúela fékk heimastjórn.
 1839 - Konungsríkið Belgía varð formlega sjálfstætt og Sameinað konungsríki Niðurlandanna var leyst upp.
 1887 - Landsbanki Íslands var sameinaður Sparisjóði Reykjavíkur.
 1917 - Leikfélag Akureyrar var stofnað. Það var upphaflega áhugamannafélag, en hefur rekið atvinnuleikhús síðan 1973.
 1923 - Alþýðubókasafn Reykjavíkur, sem síðar var nefnt Borgarbókasafn Reykjavíkur, tók til starfa.
 1954 - Fermingarbörn í Akureyrarkirkju voru klædd hvítum kyrtlum sem var nýjung á Íslandi.
 1954 - Íslenska kvikmyndin Nýtt hlutverk var frumsýnd.
 1956 - Rainier III, fursti af Mónakó giftist bandarísku leikkonunni Grace Kelly.
 1968 - Ralph Plaisted varð fyrstur til að komast á Norðurheimskautið svo óumdeilt sé.
 1971 - Charles Manson var dæmdur til dauða fyrir hlutdeild í morðinu á Sharon Tate.
 1971 - Sovétríkin skutu geimstöðinni Saljút I út í geiminn. 
 1975 - Siglingaklúbburinn Þytur í Hafnarfirði var stofnaður.
 1980 - Johnny Logan sigraði Söngvakeppni evrópskra sjónvarpsstöðva með laginu „What's Another Year“
 1981 - Dýragarðurinn Le Cornelle var stofnaður í Valbrembo á Ítalíu.
 1984 - „Advance Australia Fair“ varð þjóðsöngur Ástralíu.
 1987 - Teiknimyndaþættirnir Simpsonfjölskyldan hófu göngu sína í The Tracey Ullman Show.
 1989 - Central Park-árásin: Ráðist var á skokkarann Trisha Meili og henni nauðgað og misþyrmt hrottalega í Central Park í New York-borg. Fimm unglingar voru dæmdir fyrir árásina en reyndust saklausir þegar hinn raunverulegi árásarmaður játaði sök sína mörgum árum síðar.
 1993 - Umsátrinu í Waco, Texas, lauk þegar eldur braust út og David Koresh lést ásamt 75 fylgismönnum.
 1995 - Sprengjutilræðið í Oklahómaborg: Sprengja sprakk í Alfred. P. Murrah-byggingunni í Oklahómaborg. 169 manns fórust.
 2000 - Nýtt húsnæði Listasafns Reykjavíkur var opnað í Hafnarhúsinu við Tryggvagötu.
 2005 - Þýski kardinálinn Joseph Alois Ratzinger var kjörinn páfi kaþólsku kirkjunnar og tók sér nafnið Benedikt 16.
 2007 - Dagblaðastríðið í Danmörku: Fríblaðið Dato hætti útgáfu.
 2011 - Goodluck Jonathan var kjörinn forseti Nígeríu.
 2018 - Raúl Castro lét af embætti sem forseti Kúbu. Miguel Díaz-Canel tók við og varð þar með fyrsti forseti Kúbu í rúm fjörutíu ár sem ekki er af Castro-ætt.
 2020 – Mótmæli gegn ráðstöfunum stjórnvalda vegna COVID-19-faraldursins brutust út í París, Berlín og fleiri stöðum.
 2021 - Geimþyrlan Ingenuity tókst á loft á Mars. Þetta var í fyrsta sinn í sögunni sem menn stýrðu loftfari á annarri plánetu.
 2021 - Raúl Castro sagði af sér embætti aðalritara kúbverska kommúnistaflokksins. Þar með lauk 62ja ára valdatíð Castro-bræðranna.
 2022 - Elsta kona heims, Kane Tanaka, lést 119 ára að aldri.

Fædd 
 1658 - Jóhann Vilhjálmur 2., kjörfursti í Pfalz (d. 1716).
 1793 – Ferdinand 1. Austurríkiskeisari (d. 1875).
 1801 - Gustav Fechner, þýskur sálfræðingur (d. 1887).
 1832 - José Echegaray, spænskt leikskáld og Nóbelsverðlaunahafi (d. 1916).
 1882 - Getúlio Vargas, forseti Brasilíu (d. 1954).
 1911 - Barbara Árnason, íslenskur myndlistarmaður (d. 1977).
 1912 – Glenn Seaborg, bandarískur efnafræðingur og Nóbelsverðlaunahafi (d. 1999).
 1917 - Sven Hassel (Børge Willy Redsted Pedersenn), danskur rithöfundur (d. 2012).
 1922 - Erich Hartmann, þýskur herflugmaður (d. 1993).
 1925 - Guðmundur Steinsson, íslenskt leikskáld (d. 1996).
 1933 – Jayne Mansfield, bandarísk leikkona (d. 1967).
 1935 – Dudley Moore, breskur leikari og tónskáld (d. 2002).
 1941 - Alan Price, breskur tónlistarmaður (The Animals).
 1942 - Bas Jan Ader, hollenskur myndlistarmaður (d. 1975).
 1946 – Tim Curry, breskur leikari.
 1951 - Jóannes Eidesgaard, færeyskur stjórnmálamaður.
 1960 - Gustavo Petro, kólumbískur hagfræðingur.
 1970 - Jón Páll Eyjólfsson, íslenskur leikari.
 1972 - Hinrik Hoe Haraldsson, íslenskur leikari.
 1972 - Rivaldo, brasilískur knattspyrnumaður.
 1981 – Hayden Christensen, kanadískur leikari.
 1992 - Nick Pope, enskur knattspyrnumaður.
 1999 - Ty Panitz, bandarískur leikari.

Dáin 
 1244 - Tumi Sighvatsson yngri, drepinn á Reykhólum (f. 1222).
 1246 - Brandur Kolbeinsson, höfðingi Ásbirninga (f. 1209).
 1390 - Róbert 2., Skotakonungur (f. 1316).
 1560 - Philipp Melanchthon, þýskur siðbótarmaður (f. 1497).
 1689 - Kristín Svíadrottning (f. 1626).
 1738 - Þrúður Þorsteinsdóttir, biskupsfrú á Hólum, (f. 1666).
 1768 - Canaletto, ítalskur málari (f. 1697).
 1824 - Byron lávarður, enskt skáld (f. 1788).
 1881 - Benjamin Disraeli, breskur stjórnmálamaður og forsætisráðherra (f. 1804).
 1882 - Charles Darwin, enskur náttúrufræðingur (f. 1809).
 1906 - Pierre Curie, franskur eðlisfræðingur og nóbelsverðlaunahafi (f. 1859).
 1914 - Charles Sanders Peirce, bandarískur heimspekingur (f. 1838).
 1961 - Jimmy Youell, breskur flugmaður (f. 1900).
 1967 – Konrad Adenauer, þýskur stjórnmálamaður og kanslari (f. 1876).
 1974 - Ayub Khan, forseti Pakistan (f. 1907).
 1989 – Daphne du Maurier, breskur rithöfundur (f. 1907).
 1992 – Benny Hill, enskur gamanleikari (f. 1924).
 1998 - Octavio Paz, mexíkóskur rithöfundur (f. 1914).
 2005 – Niels-Henning Ørsted Pedersen, danskur djasstónlistarmaður (f. 1946).
 2009 - J. G. Ballard, breskur rithöfundur (f. 1930).
 2021 – Walter Mondale, bandarískur stjórnmálamaður (f. 1928).

Apríl
20. apríl er 110. dagur ársins (111. á hlaupári) samkvæmt gregoríska tímatalinu. 255 dagar eru eftir af árinu.

Atburðir 
 1303 - Háskólinn í Róm var stofnaður af Bónifasíusi 8. páfa.
 1378 - Frönsku kardínálarnir ásamt fleirum sem voru óánægðir með kjör Úrbanusar 6. og afstöðu hans kusu Klemens 7. sem mótpáfa. Hann settist að í Avignon og kaþólska kirkjan var klofin næstu áratugina. 
 1593 - Ari Magnússon fékk sýsluvöld í Barðastrandarsýslu og umboð konungsjarða.
 1602 - Einokunarverslun Dana hófst á Íslandi með því að konungur veitti borgurum í Kaupmannahöfn, Málmey og Helsingjaeyri einkarétt til verslunar á Íslandi.
 1608 - Viskýframleiðandinn Bushmills á Norður-Írlandi fékk leyfi til viskýframleiðslu frá Jakobi Englandskonungi.
 1653 - Oliver Cromwell leysti Langa þingið upp.
 1657 - Robert Blake sigraði spænska silfurflotann við Santa Cruz de Tenerife.
 1706 - Miklir jarðskjálftar riðu yfir á Suðurlandi og féllu 24 bæir til grunna í Ölfusi og Flóa. Ein gömul kona lést á Kotferju en manntjón varð ekki víðar.
 1740 - Sunnefumál: Upp kom sakamál í Múlaþingi þar sem systkini voru ákærð fyrir að eiga barn saman. 
 1821 - Mönguvetur dró nafnið af því að þennan dag komu skipbrotsmenn af hvalveiðiskipinu Margréti að landi á Þangskála á Skaga eftir mikla hrakninga í ís norðan við land.
 1912 - Fenway Park var opnaður í Boston.
 1916 - Víðavangshlaup ÍR fór fram í fyrsta sinn en það hefur verið árviss viðburður síðan á sumardaginn fyrsta.
 1920 - Sumarólympíuleikarnir voru settir í Antwerpen í Belgíu.
 1925 - Kastrupflugvöllur í Danmörku var vígður.
 1928 - Mæðrastyrksnefnd var stofnuð í Reykjavík.
 1930 - Stóra bomba: Jónas Jónsson frá Hriflu, dómsmálaráðherra, vék Helga Tómassyni, yfirlækni á Kleppi úr starfi.
 1950 - Þjóðleikhúsið var vígt í Reykjavík.
 1964 - Breska sjónvarpsstöðin BBC Two hóf útsendingar.
 1968 - Pierre Elliott Trudeau var kosinn fimmtándi forsætisráðherra Kanada.
 1969 - Þjórsárdalsför: Skúli Thoroddsen læknir skoraði Bretadrottningu á hólm.
 1972 - Ásatrúarfélagið var stofnað á Íslandi.
 1977 - Boris Spasskíj vann Vlastimil Hort í skákeinvígi þeirra, sem haldið var í Reykjavík.
 1978 - Sænska þingið samþykkti breytingar á erfðalögum sem gerði Viktoríu að krónprinsessu.
 1979 - Norðuramerísk mýrarkanína réðist á Jimmy Carter þar sem hann var á fiskveiðum í Georgíu.
 1986 - Um 400 manns létust þegar yfirfullri ferju hvolfdi í Bangladess.
 1991 - Alþingiskosningar voru haldnar á Íslandi. Fleiri listar voru í framboði en nokkru sinni, eða 11 listar alls.
 1992 - Heimssýningin í Sevilla var opnuð.
 1994 - Paul Touvier varð fyrsti Frakkinn sem dæmdur var fyrir glæpi gegn mannkyni fyrir að hafa fyrirskipað aftöku 7 gyðinga undir Vichy-stjórninni í Frakklandi á stríðsárunum.
 1998 - Þýsku hryðjuverkasamtökin Rote Armee Fraktion voru leyst upp (að talið er).
 1999 - Columbine-fjöldamorðin: Tveir nemendur Columbine-menntaskólans skutu 13 skólafélaga sína til bana og særðu 24 aðra en frömdu síðan sjálfsmorð.
 2006 - RES Orkuskóli (The School for Renewable Energy Science) tók formlega til starfa á Akureyri, sumardaginn fyrsta, 20. apríl 2006.
 2008 - Benedikt 16. páfi heimsótti Ground Zero í New York-borg.
 2010 - Sprenging í olíuborpallinum Deepwater Horizon í Mexíkóflóa olli olíuleka sem stórskaðaði vistkerfi flóans.
 2017 - Hryðjuverkaárásin á Champs-Élysées: Kharim Cheurfi réðist á lögreglumenn og þýska ferðakonu með AK-47-árásarriffli.
 2020 – Hráolíuverð náði sögulegu lágmarki vegna faraldursins og verð á West Texas Intermediate-hráolíu varð neikvætt.
 2020 – Benjamin Netanyahu og Benny Gantz samþykktu að mynda þjóðstjórn í Ísrael og binda þannig enda á langa stjórnarkreppu.
 2021 - Forseti Tjad, Idriss Déby, lést í átökum við uppreisnarmenn eftir 30 ára valdatíð. Herforingjastjórn tók við völdum.
 2021 - Lögreglumaðurinn Derek Chauvin var dæmdur sekur fyrir morðið á George Floyd í Minneapolis.
 2022 - José Ramos-Horta var kjörinn forseti Austur-Tímor.
 2023 - Edda (Hús íslenskra fræða) var opnað almenningi.

Fædd 
 1494 - Johannes Agricola, þýskur siðaskiptamaður (d. 1566).
 1633 - Go-Komyo, Japanskeisari (d. 1654).
 1808 - Napóleon 3., Frakkakeisari (d. 1873).
 1889 - Adolf Hitler, einræðisherra í Þýskalandi (d. 1945).
 1893 – Harold Lloyd, bandarískur leikari (d. 1971).
 1893 – Joan Miró, spænskur málari (d. 1983).
 1933 - Auður Þorbergsdóttir, íslenskur dómari (d. 2023).
 1937 - George Takei, bandarískur leikari.
 1939 - Gro Harlem Brundtland, norskur stjórnmálamaður.
 1941 – Ryan O'Neal, bandarískur leikari.
 1942 – Arto Paasilinna, finnskur rithöfundur.
 1947 - Björn Skifs, sænskur söngvari.
 1949 - Massimo D'Alema, ítalskur stjórnmálamaður.
 1949 – Jessica Lange, bandarísk leikkona.
 1951 – Luther Vandross, bandarískur söngvari (d. 2005).
 1952 - Vilhjálmur Bjarnason, íslenskur stjórnmálamaður.
 1962 - Sigurður Ingi Jóhannsson, íslenskur stjórnmálamaður og dýralæknir.
 1964 – Andy Serkis, enskur leikari.
 1965 - Bernardo Fernandes da Silva, brasilískur knattspyrnumaður.
 1966 - David Chalmers, ástralskur heimspekingur.
 1969 - Geir Björklund, norskur ritstjóri.
 1970 - Shemar Moore, bandarískur leikari.
 1972 - Carmen Electra, bandarísk leikkona.
 1973 - Toshihide Saito, japanskur knattspyrnumaður.
 1976 - Shay Given, írskur knattspyrnumaður.
 1983 - Heiða Kristín Helgadóttir, íslenskur stjórnmálamaður.
 1994 - Stefán Karel Torfason, fyrrum íslenskur körfuboltamaður.

Dáin 
 1314 – Klemens 5. páfi (f. 1264).
 1812 - George Clinton, bandarískur stjórnmálamaður (f. 1739).
 1912 – Bram Stoker, írskur rithöfundur (f. 1847).
 1947 – Kristján 10. Danakonungur (f. 1870).
 1951 - Ivanoe Bonomi, forsætisráðherra Ítalíu (f. 1873).
 1996 – Christopher Robin Milne, sonur rithöfundarins A.A. Milne og eigandi Bangsímons (f. 1920).
 2012 - Ásgeir Þór Davíðsson, íslenskur athafnamaður (f. 1950).
 2018 - Avicii, sænskur tónlistarmaður og plötusnúður (f. 1989).

Apríl
21. apríl er 111. dagur ársins (112. á hlaupári) samkvæmt gregoríanska dagatalinu. 254 dagar eru eftir af árinu.

Atburðir 
 753 f.Kr. - Stofnun Rómar: Rómúlus og Remus stofnuðu Rómarborg samkvæmt fornri arfsögn.
 1509 - Hinrik 8. varð Englandskonungur.
 1510 - Lýbikumenn sögðu Dönum stríð á hendur. Nokkru síðar gengu Svíar í lið með Lýbikumönnum.
 1526 - Fyrsta orrustan við Panipat: Babúr vann sigur á Lodiveldinu á Indlandi. Stofnun Mógúlveldisins miðast við þennan atburð.
 1607 - Páll 5. páfi samdi um frið við Feneyska lýðveldið fyrir milligöngu Hinriks 4. Frakkakonungs.
 1648 - Snjór var í mitti á sléttlendi á Suðvesturlandi, segir í Setbergsannál.
 1733 - Kristján 6. Danakonungur lagði hornstein að Kristjánsborgarhöll í Kaupmannahöfn.
 1736 - Erich Lassen fann minna gullhornið í Danmörku.
 1800 - Sex bátar fórust úr Staðarsveit og Bjarneyjum og með þeim 37 manns í miklu norðanveðri.
 1898 - Stríð Spánar og Bandaríkjanna braust út.
 1908 - Frederick Cook komst á norðurpólinn að eigin sögn, ári á undan Robert Peary.
 1908 - Knattspyrnufélagið Víkingur var stofnað í Reykjavík.
 1946 - Sósíalíski einingarflokkurinn var stofnaður í Austur-Þýskalandi.
 1962 - Sýning 21. aldarinnar opnuð í Seattle.
 1965 - Nafnskírteini voru gefin út til allra Íslendinga, 12 ára og eldri. Um leið voru tekin upp svonefnd nafnnúmer.
 1967 - Herforingjastjórn undir forystu Georgíos Papaðopúlos framdi valdarán í Grikklandi.
 1970 - Furstadæmið Hutt River lýsti yfir sjálfstæði frá Ástralíu.
 1971 - Handritamálið: Fyrstu handritin komu heim frá Danmörku og voru það Flateyjarbók og Konungsbók Eddukvæða.
 1982 - Falklandseyjastríðið: Bretar hófu aðgerðir til að endurheimta Suður-Georgíu frá Argentínu með því að senda þangað sérsveitarmenn.
 1989 - Um 100 þúsund kínverskir mótmælendur söfnuðust saman á Torgi hins himneska friðar í Beijing í Kína.
 1992 - Ránið í Bilka: Í Danmörku komst ræningi undan með 7,5 milljónir danskra króna eftir að hafa látið til skarar skríða gegn peningaflutningabíl Danske Bank við Bilka í Árósum.
 1993 - Hæstiréttur í La Paz dæmdi Luis Garcia Meza, fyrrum einræðisherra Bólivíu, í 30 ára fangelsi fyrir morð, þjófnað, svik og stjórnarskrárbrot.
 1996 - Ólífubandalagið undir forystu Romano Prodi sigraði í þingkosningum á Ítalíu.
 1997 - Fyrsta geimgreftrunin á vegum einkaaðila fór fram þegar jarðneskar leifar 24 manna voru sendar út í geim með Pegasusflaug.
 2007 - Umaru Musa Yar'Adua var kjörinn forseti Nígeríu eftir kosningar sem þóttu einkennast af svindli.
 2009 - Vísindamenn frá Stjörnuskoðunarstöðinni í Genf tilkynntu uppgötvun plánetunnar Gliese 581 e.
 2009 - Gagnasafnið World Digital Library var opnað af UNESCO.
 2010 - Íslenski handritavefurinn Handrit.is var opnaður.
 2019 - Um 290 manns létust í sprengjuárásum á kirkjur og hótel í Srí Lanka.
 2019 - Volodimír Selenskij var kjörinn forseti Úkraínu í seinni umferð forsetakosninga landsins.

Fædd 
 1073 - Alexander 2. páfi.
 1652 - Michel Rolle, franskur stærðfræðingur (d. 1719).
 1671 - John Law, skoskur hagfræðingur (d. 1729).
 1815 - Louise Rasmussen (Danner greifynja), þriðja kona Friðriks 7. Danakonungs (d. 1874).
 1816 - Charlotte Brontë, enskur skáldsagnahöfundur og ljóðskáld (d. 1855).
 1837 - Fredrik Bajer, danskur rithöfundur (d. 1922).
 1864 - Max Weber, þýskur hagfræðingur (d. 1920).
 1889 - Paul Karrer, svissneskur efnafræðingur og nóbelsverðlaunahafi (d. 1971).
 1903 - Hans Hedtoft, danskur stjórnmálamaður (d. 1955).
 1922 - Alistair MacLean, skoskur rithöfundur (d. 1987).
 1926 - Elísabet 2. Bretlandsdrottning (d. 2022).
 1930 - Dieter Roth, þýskur myndlistarmaður (d. 1998).
 1934 - Masao Uchino, japanskur knattspyrnumaður.
 1934 - Kenzo Ohashi, japanskur knattspyrnumaður (d. 2015).
 1936 - James Dobson, bandarískur sálfræðingur.
 1937 - Auður Eir Vilhjálmsdóttir, fyrsti kvenprestur Íslands.
 1942 - Steingrímur Njálsson, íslenskur barnaníðingur (d. 2013).
 1947 - Iggy Pop, bandarískur söngvari.
 1955 - Toninho Cerezo, brasilískur knattspyrnumaður.
 1956 - Jóhann Sigurðarson, íslenskur leikari.
 1958 - Andie MacDowell, bandarisk leikkona.
 1972 - José-Luis Munuera, spænskur teiknari.
 1973 - Yoshiharu Ueno, japanskur knattspyrnumaður.
 1978 - Yngvi Gunnlaugsson, íslenskur körfuknattleiksþjálfari.
 1979 - James McAvoy, skoskur leikari.
 2007 - Ísabella Danaprinsessa.

Dáin 
 1142 - Pierre Abélard, franskur rithöfundur og heimspekingur (f. 1079).
 1509 - Hinrik 7., konungur Englands (f. 1457).
 1574 - Kosímó 1. stórhertogi af Toskana (f. 1519).
 1644 - Torsten Stålhandske, finnskur herforingi (f. 1593).
 1699 - Jean Racine, franskt leikskáld (f. 1639).
 1729 - John Law, skoskur hagfræðingur (f. 1671).
 1910 - Mark Twain, bandarískur rithöfundur (f. 1835).
 1918 - Manfred von Richthofen, þýskur flugkappi (f. 1892).
 1919 - Þóra Melsteð, stofnandi Kvennaskólans í Reykjavík (f. 1823).
 1946 - John Maynard Keynes, enskur hagfræðingur (f. 1883).
 1971 - François Duvalier, einræðisherra á Haítí (f. 1907).
 1989 - Jón Gunnar Árnason, íslenskur myndhöggvari (f. 1931).
 1989 - Uichiro Hatta, japanskur knattspyrnumaður (f. 1903).
 2003 - Nina Simone, bandarísk djasssöngkona (f. 1933).
 2016 - Prince, bandarískur tónlistarmaður (f. 1958).
 2018 - Verne Troyer, bandarískur leikari (f. 1969).

Apríl
22. apríl er 112. dagur ársins (113. á hlaupári) samkvæmt gregoríska tímatalinu. 253 dagar eru eftir af árinu.

Atburðir 
 238 - Ár keisaranna sex: Rómverska öldungaráðið lýsti Maximinus útlægan og útnefndi Pupienus og Balbinus sem keisara.
 1445 - Hinrik 6. Englandskonungur og Margrét af Anjou gengu í hjónaband.
 1509 - Hinrik 8. varð konungur Englands við lát föður síns Hinriks 7..
 1529 - Austurhveli jarðar var skipt milli Spánar og Portúgals með Saragossasáttmálanum.
 1678 - Karl 11. Svíakonungur gaf út þá skipun að allir karlmenn milli 15 og 60 ára í Ørkened á Skáni skyldu teknir af lífi vegna gruns um að þeir væru snapphanar, uppreisnarmenn gegn yfirráðum Svía á Skáni.
 1906 - Sérstakir aukaólympíuleikar voru settir í Aþenu í tilefni af tíu ára afmæli nútímaólympíuleikanna.
 1917 - Jón Helgason var vígður biskup. Hann skrifaði meðal annars Árbækur Reykjavíkur.
 1918 - Konur voru kosnar í fyrsta skiptið til þjóðþings Danmerkur í þingskosningum.
 1944 - Bresk flugvél fórst rétt við nýja stúdentagarðinn í Reykjavík, Nýja garð. Öll áhöfnin fórst með vélinni.
 1950 - Leikritið Íslandsklukkan eftir Halldór Kiljan Laxness var frumsýnt í Þjóðleikhúsinu.
 1970 - Sex aðildarríki Evrópubandalagsins undirrituðu Lúxemborgarsáttmálann.
 1970 - Dagur jarðar var haldinn hátíðlegur í fyrsta skipti.
 1976 - Ingmar Bergman flutti frá Svíþjóð vegna ásakana um skattaundanskot.
 1977 - Olíuslys varð í olíuborpallinum Ekofisk 2/4 B í Norðursjó. Olía lak úr borholunni í átta daga stjórnlaust.
 1978 - Ísrael sigraði Söngvakeppni evrópskra sjónvarpsstöðva með laginu „A-Ba-Ni-Bi“.
 1987 - Gro Harlem Brundtland, formaður nefndar Sameinuðu þjóðanna um umhverfi og þróun, skilaði skýrslunni Our Common Future þar sem hugtakið sjálfbær þróun kom fyrir.
 1988 - Gíslatakan á Ouvéa: Tugir lögreglumanna og einn saksóknari voru teknir í gíslingu af sjálfstæðissinnum á Nýju-Kaledóníu.
 1991 - 84 létust í jarðskjálfta í Kosta Ríka og Panama.
 1992 - Sprenging varð í Guadalajara í Mexíkó eftir að eldsneyti lak ofan í niðurfall. 215 létust og 1.500 særðust.
 1997 - Haouch Khemisti-fjöldamorðin í Alsír áttu sér stað.
 1997 - Eftir 126 daga umsátur um japanska sendiráðið í Líma í Perú réðust stjórnarliðar inn í bygginguna og drápu alla skæruliða Túpac Amaru.
 1998 - Dýragarðurinn Disney's Animal Kingdom var opnaður í Walt Disney World í Orlandó í Flórída.
 2000 - Alríkislögreglumenn tóku Elian Gonzalez frá ættingjum í Miami, Flórída.
 2004 - Ryongchon-slysið: Sprenging varð í lest sem flutti eldfiman varning í Norður-Kóreu.
 2007 - Fyrsta umferð forsetakosninga í Frakklandi fór fram.
 2008 - Læknar við Moorfields Eye Hospital í London græddu í fyrsta sinn gerviaugu í tvo blinda sjúklinga.
 2016 - 175 lönd höfðu undirritað Parísarsamkomulagið.
 2020 – Ryfast-vegtengingin var opnuð í Noregi.
 2021 - Dagur jarðar: Haldinn var netfundur þjóðarleiðtoga um loftslagsmál þar sem sett voru metnaðarfyllri markmið um að draga úr losun gróðurhúsalofttegunda.

Fædd 
 1451 - Ísabella 1. af Kastilíu, Spánardrottning (d. 1504).
 1518 - Anton af Bourbon, Navarrakonungur, faðir Hinriks 4. Frakkakonungs (d. 1562).
 1610 - Alexander 8. páfi (d. 1691).
 1658 - Giuseppe Torelli, ítalskt tónskáld (d. 1709).
 1692 - James Stirling, skoskur stærðfræðingur (d. 1770).
 1707 - Henry Fielding, breskur rithöfundur (d. 1754).
 1724 - Immanuel Kant, þýskur heimspekingur (d. 1804).
 1854 - Henri La Fontaine, belgískur stjórnmálamaður (d. 1943).
 1870 - Lenín, rússneskur byltingarleiðtogi (d. 1924).
 1888 - Edmund Jacobson, bandarískur læknir (d. 1983).
 1899 - Vladimir Nabokov, rússneskur rithöfundur (d. 1977).
 1904 - Robert Oppenheimer, bandarískur eðlisfræðingur (d. 1967).
 1906 - Snorri Hjartarson, íslenskt skáld (d. 1986).
 1906 - Gústaf Adólf erfðaprins í Svíþjóð (d. 1947).
 1916 - Yvette Lundy, frönsk andspyrnukona og kennari (d. 2019).
 1917 - Sidney Nolan, ástralskur myndlistarmaður (d. 1992).
 1922 - Richard Diebenkorn, bandarískur listmálari (d. 1993).
 1931 - Sigmund Johanson Baldvinsen, íslenskur skopmyndateiknari (d. 2012).
 1935 - Úlfur Hjörvar, íslenskur rithöfundur (d. 2008).
 1937 - Jack Nicholson, bandarískur leikari.
 1940 - Ragnheiður Jónasdóttir, íslensk fyrirsæta.
 1946 - John Waters, bandarískur leikari og leikstjóri.
 1948 - George Abela, maltneskur stjórnmálamaður.
 1957 - Donald Tusk, forsætisráðherra Póllands.
 1960 - Mart Laar, eistneskur stjórnmálamaður.
 1966 - Jeffrey Dean Morgan, bandarískur leikari.
 1967 - Víðir Reynisson, íslenskur lögreglustjóri.
 1972 - Heiðar Már Guðjónsson, íslenskur hagfræðingur.
 1974 - Shavo Odadjian, bassaleikari bandarísku hljómsveitarinnar System of a Down.
 1974 - Kenichi Uemura, japanskur knattspyrnumaður.
 1975 - Pavel Horváth, tékkneskur knattspyrnumaður.
 1986 - Kim Noorda, hollensk fyrirsaeta.
 1987 - John Obi Mikel, nigeriskur knattspyrnuleikari.
 1989 - Aron Einar Gunnarsson, íslenskur knattspyrnumaður.

Dáin 
 296 - Gajus páfi.
 536 - Agapitus 1. páfi.
 1672 - Georg Stiernhielm, sænskt skáld (f. 1598).
 1827 - Thomas Rowlandson, enskur skopteiknari (f. 1756).
 1908 - Henry Campbell-Bannerman, breskur stjórnmálamaður (f. 1836).
 1930 - Jeppe Aakjær, danskt ljóðskáld (f. 1866).
 1994 - Richard Nixon, Bandaríkjaforseti (f. 1913).
 2013 - Ingólfur Júlíusson, íslenskur tónlistarmaður (f. 1970).
 2015 - Páll Skúlason, íslenskur heimspekingur (f. 1945).
 2019 - Hörður Sigurgestsson, íslenskur viðskiptafræðingur (f. 1938).

Apríl
24. apríl er 114. dagur ársins (115. á hlaupári) samkvæmt gregoríanska tímatalinu. 251 dagur er eftir af árinu.

Atburðir 
 858 - Nikulás mikli varð páfi.
 871 - Alfreð mikli varð Englandskonungur.
 1016 - Játmundur járnsíða varð konungur Englands.
 1333 - Kingigtorssuaq-rúnasteinninn: Erlingur Sighvatsson, Bjarni Þórðarson og Eindriði Oddson klöppuðu nöfn sín á rúnastein í vörðu í Norðursetu, um 30 kílómetrum fyrir norðan þar sem nú er bærinn Upernavik á Grænlandi, næstum norður á 73° gráðu norðlægrar breiddar. Ártalið er þó óvíst.
 1558 - María Skotadrottning giftist Frans 2. Frakkakonungi.
 1585 - Felice Peretti varð Sixtus 5. páfi.
 1596 - Njarðvíkurbæirnir voru felldir undir Vatnsleysustrandarhrepp.
 1608 - Kristján 4. boðaði að allar byggingar þýskra kaupmanna á konungsjörðum eða kirkjujörðum skyldu rifnar til grunna.
 1610 - Hollenska Austur-Indíafélagið fékk verslunarleyfi í Pulicat á Indlandi.
 1704 - Fyrsta fréttablaðið í Norður-Ameríku, The Boston News-Letter, hóf útgáfu.
 1862 - Sigurður málari skrifaði hugvekju í Þjóðólf þar sem hann hvatti til stofnunar Forngripasafns.
 1877 - Stríð braust út milli Rússa og Ottómanaveldisins. Því lauk 1878.
 1898 - Spænsk-bandaríska stríðið hófst þegar Spánn lýsti yfir stríði gegn Bandaríkjunum.
 1908 - Bæjarstjórnarkosningar voru haldnar í Reykjavík
 1914 - Síðasti líflátsdómur var kveðinn upp á Íslandi. Dómnum var síðar breytt í ævilangt fangelsi.
 1915 - Þjóðarmorð Tyrkja á Armenum hófst með aftöku armenskra menntamanna í austurhluta Anatólíu.
 1916 - Páskauppreisnin hófst á Írlandi.
 1920 - Rússland og Pólland lýstu yfir stríði.
 1922 - Hestamannafélagið Fákur var stofnað í Reykjavík.
 1953 - Elísabet 2. Bretadrottning sló Winston Churchill til riddara.
 1967 - Sovéski geimfarinn Vladimír Komarov fórst þegar geimflaugin Sojús 1 hrapaði til jarðar.
 1967 - Íþróttafélagið Grótta var stofnað á Seltjarnarnesi.
 1968 - Máritíus varð aðili að Sameinuðu þjóðunum.
 1970 - Fjöldi háskólastúdenta settist að á göngum og í skrifstofum Menntamálaráðuneytisins til þess að leggja áherslu á kröfur námsmanna erlendis.
 1970 - Fyrsti kínverski gervihnötturinn, Dong Fang Hong 1, fór á braut um jörðu.
 1971 - Hálf milljón manna mótmælti Víetnamstríðinu í Washington-borg.
 1975 - Sex meðlimir Baader-Meinhof-gengisins hertóku sendiráð Vestur-Þýskalands í Svíþjóð og kröfðust lausnar fanga. 
 1977 - Vlastimil Hort setti heimsmet í fjöltefli á Seltjarnarnesi. Hann tefldi við 550 manns á rúmum sólarhring.
 1980 - Eagle Claw-aðgerðin: Bandaríkjamenn reyndu að frelsa 52 bandaríska gísla, sem voru í haldi í Teheran, höfuðborg Írans. Leiðangurinn mistókst og engum gíslum var bjargað en átta bandarískir hermenn létu lífið.
 1981 - Fjölflokkakerfi var tekið upp í Senegal.
 1982 - Jón Páll Sigmarsson setti tvö Evrópumet í lyftingum, lyfti 362,5 kg í réttstöðu og 940 kg samtals.
 1982 - Nicole sigraði Söngvakeppni evrópskra sjónvarpsstöðva fyrir Vestur-Þýskaland með laginu „Ein bißchen Frieden“.
 1990 - Hubble-sjónaukinn var sendur út í geim um borð í geimskutlunni Discovery.
 1990 - Austur- og Vestur-Þýskaland samþykktu að taka upp sameiginlega mynt 1. júlí.
 1993 - Einn lést þegar stór bílasprengja á vegum IRA sprakk í Bishopsgate í London.
 1994 - Magnús Scheving náði öðru sæti á heimsmeistaramóti í þolfimi, sem haldið var í Japan.
 1995 - Gilbert Murray var myrtur með bréfsprengju frá Unabomber.
 1999 - Meðlimir Falungong stóðu fyrir mótmælum utan við stjórnarbyggingu í Zhongnanhai sem leiddi til víðtækra ofsókna gegn hreyfingunni.
 2004 - Íbúar Kýpur greiddu atkvæði um Annanáætlunina um sameiningu eyjarinnar. Kýpurgrikkir höfnuðu henni en Kýpurtyrkir samþykktu.
 2006 - Sprengjutilræðin í Dahab: 23 létust þegar þrjár sprengjur sprungu í ferðamannabænum Dahab á Sínaískaga.
 2007 - Fóstureyðingar voru leyfðar í Mexíkóborg.
 2007 - Stjörnufræðingar uppgötvuðu lífvænlegu plánetuna Gliese 581 c í stjörnumerkinu Voginni.
 2009 – Alþjóða heilbrigðisstofnunin varaði við svínaflensufaraldri eftir að svínaflensa tók að breiðast út í Mexíkó.
 2013 - 1.134 textílverkamenn létust þegar Rana Plaza í Bangladess hrundi.
 2021 - Indónesíuher greindi frá því að kafbáturinn KRI Nanggala hefði farist með 53 áhafnarmeðlimum.

Fædd 
 1533 - Vilhjálmur þögli Óraníufursti (d. 1584).
 1628 - Soffía Amalía, Danadrottning (d. 1685).
 1815 - Anthony Trollope, breskur rithöfundur (d. 1882).
 1845 - Carl Spitteler, svissneskt ljóðskáld og Nóbelsverðlaunahafi (d. 1924).
 1856 - Henri Philippe Pétain, franskur herforingi og stjórnmálamaður (d. 1951).
 1896 - Egill Holmboe, norskur nasisti (d. 1986).
 1908 - Józef Gosławski, pólskur myndhöggvari (d. 1963).
 1911 - Sigursveinn D. Kristinsson, íslenskt tónskáld (d. 1990).
 1924 - Jón Ísberg, íslenskur sýslumaður.
 1930 - José Sarney, forseti Brasilíu.
 1934 - Shirley MacLaine, bandarísk leikkona.
 1942 - Barbra Streisand, bandarísk leik- og söngkona.
 1945 - Doug Clifford, bandarískur trommari (Creedence Clearwater Revival).
 1952 - Geir Jón Þórisson, íslenskur yfirlögregluþjónn.
 1957 - Bamir Topi, forseti Albaníu.
 1960 - Friðrik Karlsson, íslenskur gítarleikari.
 1964 - Björn Malmquist, íslenskur fréttamaður.
 1964 - Eygló Harðardóttir, íslenskur myndlistarmaður.
 1966 - Alessandro Costacurta, ítalskur knattspyrnumaður.
 1974 - Eric Kripke, bandarískur kvikmyndagerðarmaður.
 1982 - Kelly Clarkson, bandarísk söngkona.
 1991 - Tómas Steindórsson, íslenskur útvarpsmaður.

Dáin 
 1342 - Benedikt 12. páfi.
 1731 - Daniel Defoe, breskur rithöfundur (f. 1680)
 1840 - Sveinn Pálsson, læknir og náttúrufræðingur.
 1944 - Michael Pedersen Friis, danskur forsætisráðherra (f. 1857).
 1960 - Max von Laue, þýskur eðlisfræðingur (f. 1879).
 1964 - Gerhard Domagk, þýskur örverufræðingur og nóbelsverðlaunahafi (f. 1895).

Apríl
25. apríl er 115. dagur ársins (116. á hlaupári) samkvæmt gregoríanska tímatalinu. 250 dagar eru eftir af árinu.

Atburðir 
 1236 - Abel Valdimarsson gekk að eiga Mechthilde af Holtsetalandi í Slésvík.
 1287 - Eiríkur menved var krýndur konungur Danmerkur.
 1607 - Hollenskur floti sigraði spænskan flota í orrustunni við Gíbraltar.
 1626 - Þrjátíu ára stríðið: Albrecht von Wallenstein vann sigur á Ernst von Mansfeld í orrustunni um Dessauerbrú.
 1644 - Uppreisn Li Zicheng rændi Beijing sem leiddi til sjálfsmorðs síðasta Mingkeisarains Chongzhen.
 1719 - Róbinson Krúsó eftir Daniel Defoe kom út.
 1859 - Framkvæmdir hófust við Súesskurðinn.
 1915 - Stórbruni varð í Reykjavík er Hótel Reykjavík og ellefu önnur hús við Austurstræti, Pósthússtræti og Hafnarstræti brunnu. Tveir menn fórust.
 1926 - Reza Khan var krýndur Reza Shah Pahlavi keisari Írans.
 1940 - Merkið, færeyski fáninn var gerður að opinberum fána eyjanna.
 1944 - Óperettan Í álögum var frumsýnd. Þetta var fyrsta íslenska óperettan.
1950 - Guðjón Samúelsson, húsameistari ríkisnins lést.
 1953 - Grein birtist í vísindatímaritinu Nature um byggingu kjarnsýrunnar DNA. Höfundarnir voru Watson og Crick, sem síðar fengu Nóbelsverðlaun fyrir rannsóknir sínar.
 1970 - Norska stórþingið samþykkti aðildarviðræður við Evrópubandalagið.
 1974 - Nellikubyltingin hófst í Portúgal þar sem einræðisstjórn landsins var steypt af stóli.
 1980 - Dan-Air flug 1008 fórst á Tenerífe. 146 létust.
 1981 - Yfir 100 starfsmenn kjarnorkuvers urðu fyrir geislun á meðan viðgerð stóð yfir í Tsuruga í Japan.
 1982 - Síðustu ísraelsku hermennirnir hurfu frá Sínaískaga í Egyptalandi.
 1983 - Júríj Andropov bauð bandarísku stúlkunni Samantha Smith til Sovétríkjanna eftir að hún hafði sent honum bréf og lýst áhyggjum sínum af kjarnorkustyrjöld.
 1987 - Alþingiskosningar voru haldnar, þær fyrstu samkvæmt nýjum kosningalögum sem var ætlað að jafna hlut flokka með uppbótarþingmönnum.
 1988 - Fyrsta breiðskífa Sykurmolanna, Life's Too Good, kom út í Bretlandi.
 1988 - Ivan Demjanjuk var dæmdur til dauða í Ísrael fyrir stríðsglæpi sem hann framdi í útrýmingarbúðunum í Treblinka.
 1989 - Motorola MicroTAC, þá minnsti farsími heims, kom á markað.
 1990 - Violeta Chamorro tók við embætti forseta Níkaragva, fyrsta konan sem kjörin var til forsetaembættis í Suður-Ameríku.
 1991 - Bifreið var ekið upp á Hvannadalshnúk í fyrsta skipti.
 2001 - Fyrrum forseti Filippseyja, Joseph Estrada, var handtekinn og ákærður fyrir fjárdrátt.
 2001 - Franska kvikmyndin Hin stórkostlegu örlög Amélie Poulain var frumsýnd.
 2002 - Leikbraut og rennibraut voru opnaðar við Grafarvogslaug.
 2003 - Winnie Mandela var dæmd í sex ára fangelsi fyrir svik og þjófnað.
 2005 - Búlgaría og Rúmenía skrifuðu undir samning um inngöngu í ESB.
 2005 - 107 létust og 562 slösuðust þegar lest fór út af sporinu í Amagasaki í Japan.
 2009 - Alþingiskosningar voru haldnar á Íslandi.
 2012 - Agnes M. Sigurðardóttir var kjörin fyrsti kvenbiskup íslensku þjóðkirkjunnar.
 2015 - Jarðskjálfti reið yfir Nepal og olli alls 9.018 dauðsföllum í Nepal, Indlandi, Kína og Bangladess.
 2019 – Vladimír Pútín, Rússlandsforseti, og Kim Jong-un, leiðtogi Norður-Kóreu, mættust á fundi í Vladivostok.
 2021 – Stúlknakór frá Húsavík kom fram í myndbandi sem spilað var við afhendingu Óskarsverðlaunanna. Stúlkurnar fluttu lagið Húsavík – My Home Town úr kvikmyndinni Eurovision Song Contest: The Story of Fire Saga ásamt sænsku söngkonunni Molly Sandén''.
 2022 - Stjórn Twitter samþykkti 44 milljarða dala tilboð Elon Musk í fyrirtækið.

Fædd 
 1214 - Loðvík 9., Frakklandskonungur.
 1284 - Játvarður 2. Englandskonungur (d. 1327).
 1599 - Oliver Cromwell, enskur einræðisherra (d. 1658).
 1762 - Sveinn Pálsson, íslenskur læknir (d. 1840).
 1772 - Sveinn Pálsson, íslenskur læknir og náttúrufræðingur (d. 1840).
 1840 - Pjotr Iljitsj Tsjaíkovskíj, rússneskt tónskáld (d. 1893).
 1873 - Félix d'Herelle, kanadískur örverufræðingur (d. 1949).
 1874 - Guglielmo Marconi, ítalskur uppfinningamaður, handhafi Nóbelsverðlaunanna í eðlisfræði árið 1909 (d. 1937).
 1895 - Stanley Rous, enskur forseti FIFA (d. 1986).
 1898 - Stefania Turkewich, úkraínskt tónskáld (d. 1977).
 1900 - Wolfgang Ernst Pauli, austurrískur eðlisfræðingur, handhafi Nóbelsverðlaunanna í eðlisfræði árið 1945  (d. 1958).
 1903 - Andrej Kolmogorov, sovéskur stærðfræðingur (d. 1987).
 1917 - Ella Fitzgerald, bandarísk djasssöngkona (d. 1996).
 1927 - Albert Uderzo, franskur myndasöguhöfundur (d. 2020).
 1940 - Al Pacino, bandarískur leikari.
 1945 - Björn Ulvaeus, sænskur tónlistsarmaður.
 1946 - Vladímír Zhírínovskíj, rússneskur stjórnmálamaður (d. 2022).
 1947 - Johan Cruyff, hollenskur knattspyrnumaður (d. 2016).
 1949 - Dominique Strauss-Kahn, franskur hagfræðingur.
 1969 - Renée Zellweger, bandarísk leikkona.
 1971 - Hannes Bjarnason, íslenskur forsetaframbjóðandi.
 1975 - Hannes Sigurbjörn Jónsson, formaður Körfuknattleikssambands Íslands.
 1976 - Tim Duncan, bandarískur körfuknattleiksmaður.

Dáin 
 1228 - Jólanda (Ísabella 2.), drottning Jerúsalem (f. 1212).
 1265 - Hálfdan Sæmundsson, goðorðsmaður á Keldum.
 1295 - Sancho 4., konungur Kastilíu (f. 1257).
 1647 - Matthias Gallas, hershöfðingi í her keisara Heilaga rómverska ríkisins (f. 1584).
 1667 - Pedro de Betancur, spænskur trúboði (f. 1626).
 1692 - Hólmfríður Sigurðardóttir, prófastsfrú í Vatnsfirði (f. 1617).
 1694 - Magnús Jónsson, lögmaður norðan og vestan (f. 1642).
 1890 - Theodor Möbius, þýskur norrænufræðingur (f. 1821).
 1908 - Pétur Jónsson, íslenskur íþróttafrömuður (f. 1856).
 1911 - Emilio Salgari, ítalskur rithöfundur (f. 1862).
 1950 - Guðjón Samúelsson, íslenskur arkitekt (f. 1887).
 1978 - Jökull Jakobsson, íslenskt leikskáld (f. 1933).
 1995 - Ginger Rogers, bandarísk leik- og söngkona (f. 1911).

Apríl
26. apríl er 116. dagur ársins (117. á hlaupári) samkvæmt gregoríanska tímatalinu. 249 dagar eru eftir af árinu.

Atburðir 
 1164 - Guido da Crema varð Paskalis 3. mótpáfi.
 1478 - Flugumenn Pazzi-fjölskyldunnar réðust á Lorenzo de' Medici og drápu bróður hans, Giuliano, í hátíðarmessu í dómkirkjunni í Flórens.
 1607 - Fyrstu ensku landnemarnir komu á land við Cape Henry í Virginíu.
 1617 - Ráðgjafi Mariu de'Medici, Frakklandsdrottningar, Concino Concini, var myrtur af útsendurum Loðvíks 13. sem tók stjórn landsins í sínar hendur.
 1834 - Ofsaveður brast á á Faxaflóa og fórust þar 42 menn af tveimur skipum og 14 bátum.
 1903 - Knattspyrnufélagið Atlético Madrid er stofnað á Spáni.
 1909 - Björn Jónsson ráðherra skipaði þriggja manna rannsóknarnefnd til að rannsaka hagi Landsbanka Íslands og var það upphafið að Bankafarganinu.
 1920 - Kanadíska ísknattleiksliðið Winnipeg Falcons, sem var að mestu skipað Vestur-Íslendingum, varð Ólympíumeistari í Antwerpen.
 1942 - Listamannadeilan: Formaður menntamálaráðs, Jónas Jónsson frá Hriflu, opnaði myndlistarsýningu til háðungar þeim sem þar áttu verk í búðarglugga Gefjunar við Aðalstræti í Reykjavík.
 1944 - Við Tjarnargötu í Reykjavík fannst gamall öskuhaugur þegar tekinn var grunnur að nýju húsi. Í haugnum fundust bein margra dýra, meðal annars svína og geirfugla. Haldið er að hér hafi öskuhaugur Ingólfs Arnarsonar fundist.
 1964 - Sansibar og Tangajika sameinuðust og Tansanía var stofnuð.
 1965 - Brasilíska sjónvarpsstöðin Rede Globo var stofnuð.
 1966 - Akraborgin fór sína síðustu ferð til Borgarness.
 1970 - Samningur um stofnun Alþjóðahugverkastofnunarinnar gekk í gildi.
 1971 - Ríkisstjórn Tyrklands lýsti yfir umsátursástandi í 11 héruðum, þar á meðal Ankara, vegna mótmæla.
 1978 - Kvikmyndasjóður Íslands og Kvikmyndasafn Íslands voru stofnuð.
 1984 - Iskandar af Johor varð áttundi þjóðhöfðingi Malasíu.
 1986 - Tsjernóbýlslysið: Einn af ofnum kjarnorkuversins í Tsjernóbýl sprakk.
 1987 - Sænska fyrirtækið SAAB kynnti orrustuþotuna Saab 39 Gripen.
 1989 - Banvænasti fellibylur allra tíma, Daulatpur-Saturia-fellibylurinn, gekk yfir Dhaka-hérað í Bangladess með þeim afleiðingum að 1300 fórust.
 1991 - Sorpa hóf starfsemi í Reykjavík.
 1991 - Esko Aho varð yngsti forsætisráðherra Finnlands, 36 ára gamall.
 1994 - 264 fórust þegar China Airlines flug 140 hrapaði við Nagoya í Japan.
 1996 - Samningur um öryggismál var undirritaður af fimm ríkjum í Sjanghæ.
 1999 - Breska sjónvarpskonan Jill Dando var skotin til bana við heimili sitt í Fulham.
 2002 - Fyrrum nemandi skaut 13 kennara, 2 nemendur, 1 lögreglumann og síðast sjálfan sig til bana í menntaskóla í Erfurt í Þýskalandi.
 2003 - Stórbruni varð í moskunni Islamic Center í Malmö. Slökkviliðsmenn urðu fyrir grjótkasti við störf sín.
 2004 - Fjölmiðlafrumvarpið var lagt fram á Alþingi.
 2005 - Sedrusbyltingin: Sýrlendingar yfirgáfu Líbanon eftir að hafa haft þar her í 29 ár.
 2007 - Bronsnóttin: Óeirðir brutust út í Tallinn í Eistlandi í kjölfar þess að borgaryfirvöld létu færa umdeilda styttu.
 2012 - Fyrrum forseti Líberíu, Charles Taylor, var dæmdur sekur um stuðning við stríðsglæpi og glæpi gegn mannkyni í Borgarastyrjöldinni í Síerra Leóne.
 2019 - Bandaríska kvikmyndin Avengers: Endgame var frumsýnd og varð ein tekjuhæsta mynd allra tíma.

Fædd 
 121 - Markús Árelíus, rómverskur keisari og stóískur heimspekingur (d. 180)
 1564 - William Shakespeare, enskt leikskáld (d. 1616).
 1575 - Maria de'Medici, drottning Frakklands, kona Hinriks 4. (d. 1642).
 1648 - Pétur 2. konungur Portúgals (d. 1712).
 1660 - Henrik Ochsen, danskur embættismaður (d. 1750).
 1710 - Thomas Reid, skoskur heimspekingur (d. 1796)
 1711 - David Hume, skoskur heimspekingur (d. 1776)
 1759 - Sigurður Pétursson, íslenskt leikskáld og sýslumaður (d. 1827).
 1877 - Jóhann Eyfirðingur, íslenskur sjómaður (d. 1959).
 1887 - Pétur Halldórsson, borgarstjóri Reykjavíkur (d. 1940).
 1889 - Ludwig Wittgenstein, austurrískur heimspekingur (d. 1951).
 1894 - Rudolf Hess, þýskur stjórnmálamaður (d. 1987).
 1898 - Vicente Aleixandre, spænskt ljóðskáld og Nóbelsverðlaunahafi (d. 1984).
 1906 - Regína Þórðardóttir, íslensk leikkona (d. 1974).
 1917 - I. M. Pei, kínversk-bandarískur arkitekt.
 1933 - Þóra Friðriksdóttir, íslensk leikkona.
 1940 - Giorgio Moroder, ítalskt tónskáld.
 1946 - Vilhjálmur Þ. Vilhjálmsson, íslenskur stjórnmálamaður.
 1950 - Einar Vilberg Hjartarson, íslenskur tónlistarmaður.
 1960 - Roger Andrew Taylor, breskur trommari (Duran Duran).
 1963 - Jet Li, kínverskur leikari.
 1964 - Björn Zoëga, íslenskur læknir.
 1965 - Kevin James, bandarískur leikari.
 1972 - Ríkharður Daðason, íslenskur knattspyrnumaður.
 1972 - Sigríður Benediktsdóttir, íslenskur hagfræðingur.
 1980 - Channing Tatum, bandarískur leikari.
 1983 - Andri Freyr Hilmarsson, íslenskur dagskrárgerðarmaður.

Dáin 
 757 - Stefán 2. páfi.
 1792 - Jón Arnórsson eldri, íslenskur sýslumaður (f. 1734).
 1865 - John Wilkes Booth, bandarískur leikari (f. 1838).
 1910 - Bjørnstjerne Bjørnson, norskur rithöfundur (f. 1832).
 1920 - Srinivasa Ramanujan, indverskur stærðfræðingur (f. 1887).
 1938 - Edmund Husserl, þýskur heimspekingur (f. 1859).
 1966 - Tom Florie, bandarískur knattspyrnumaður (f. 1897).
 1994 - Aðalheiður Bjarnfreðsdóttir, íslensk stjórnmálakona (f. 1921).
 2003 - Yun Hyon-seok, suðurkóreskur mannréttindafrömuður (f. 1984).
 2018 - Yoshinobu Ishii, japanskur knattspyrnumaður (f. 1939)
 2018 - Ketill Larsen, íslenskur leikari (f. 1934).

Apríl
27. apríl er 117. dagur ársins (118. á hlaupári) samkvæmt gregoríska tímatalinu. 248 dagar eru eftir af árinu.

Atburðir 
 1124 - Davíð 1. drap Alexander 1. og gerðist Skotakonungur.
 1241 - Mongólar sigruðu Bela 4. af Ungverjalandi í orrustunni við Sajo. Landið var lagt meira og minna í auðn.
 1296 - Orrustan við Dunbar: Játvarður 1. vann sigur á her Skota.
 1423 - Bæheimsku styrjaldirnar: Taborítar unnu úrslitasigur á útrakistum í orrustunni við Horic.
 1509 - Júlíus 2. páfi setti Feneyjar í bann þar sem Feneyingar höfðu hafnað því að láta hluta Romagna-héraðs í hendur páfastóls.
 1521 - Orrustan um Mactan: Ferdinand Magellan var drepinn í átökum við höfðingjann Lapu-Lapu á Filippseyjum.
 1646 - Enska borgarastyrjöldin: Karl 1. Englandskonungur flúði frá Oxford.
 1650 - Orrustan við Carbisdale: Her konungssinna gerði innrás í Skotland frá Orkneyjum en var sigraður af her Sáttmálamanna.
 1682 - Pétur mikli var krýndur Rússakeisari tíu ára gamall, ásamt hálfbróður sínum Ívan.
 1830 - Simón Bolívar sagði af sér sem forseti Bólivíu.
 1858 - Póstskipið Victor Emanuel, sem síðar var nefnt Arcturus, kom í fyrstu áætlunarferð sína frá Kaupmannahöfn. Meðal farþega var Konrad Maurer, þýskur prófessor, sem skrifaði bók um för sína.
 1908 - Sumarólympíuleikar voru settir í London.
 1915 - Gullfoss sigldi frá Reykjavík til New York og kom til baka mánuði síðar. Þetta var fyrsta ferð skips með íslenskri áhöfn á milli Íslands og Ameríku frá því á dögum Leifs heppna.
 1944 - Bestu hátíðarljóð fyrir lýðveldishátíðina þann 17. júní voru valin „Land míns föður“ eftir Jóhannes úr Kötlum og „Hver á sér fegra föðurland“ eftir Unni Benediktsdóttur Bjarklind sem kallaði sig Huldu.
 1960 - Tógó fékk sjálfstæði frá Frakklandi.
 1961 - Síerra Leóne fékk sjálfstæði frá Bretum.
 1972 - Hútar í her Búrúndí hófu uppreisn. Stjórnin brást við með því að drepa tugi þúsunda Húta næstu daga.
 1977 - Önnur goshrina Kröfluelda hófst og stóð í þrjá daga.
 1978 - Daoud Khan, forseti Afganistan, var myrtur í valdaráni hersins. Afganska borgarastyrjöldin hófst í kjölfarið.
 1992 - Stuttmyndadagar í Reykjavík voru haldnir í fyrsta skipti á Hótel Borg.
 1993 - Allir liðsmenn karlalandsliðs Sambíu í knattspyrnu fórust þegar flugvél þeirra hrapaði við Libreville í Gabon á leið til Dakar.
 2001 - 17 létust þegar herlögregla skaut á mótmælendur í Kabylie í Alsír.
 2005 - Airbus A380, stærsta farþegaþota heims til þessa, fór í sitt fyrsta reynsluflug frá Toulouse í Frakklandi.
 2007 - Hópur vísindamanna í Genf undir stjórn Stéphane Udry uppgötvaði lífvænlegu plánetuna Gliese 581d.
 2010 - Standard & Poor's færði lánshæfismat Grikklands niður í ruslflokk 4 dögum eftir virkjun 45 milljarða evra björgunarpakka frá Evrópusambandinu og Alþjóðagjaldeyrissjóðnum.
 2011 - Landamæradeilur Taílands og Kambódíu: Til skotbardaga kom við kmerahofið Prasat Ta Muen Thom.
 2013 - Alþingiskosningar voru haldnar á Íslandi. Framsóknarflokkurinn vann stórsigur og bætti við sig 10 þingmönnum.
 2014 - Páfarnir Jóhannes 23. og Jóhannes Páll 2. voru teknir í dýrlinga tölu.
 2018 - Kim Jong-un fór yfir hlutlausa beltið og til Suður-Kóreu til fundar við Moon Jae-in. Þetta var í fyrsta sinn sem norðurkóreskur leiðtogi fór yfir beltið. 
 2018 - Leikjakerfið Nintendo Labo var sett á markað.

Fædd 
 1650 - Charlotte Amalie af Hessen-Kassel, Danadrottning (d. 1714).
 1759 - Mary Wollstonecraft, enskur rithöfundur og baráttukona (d. 1797).
 1791 - Samuel Morse, bandarískur uppfinningamaður (d. 1872).
 1820 - Herbert Spencer, enskur félagsfræðingur og heimspekingur (d. 1903).
 1822 - Ulysses S. Grant, 18. forseti Bandarikjanna (d. 1885).
 1873 - Jón Stefánsson (Filippseyjakappi), íslenskur hermaður (d. 1932).
 1896 - Wallace Carothers, bandarískur efnafræðingur (d. 1937).
 1932 - Anouk Aimee, frönsk leikkona.
 1932 - Casey Kasem, bandarískur útvarpsmaður (d. 2014).
 1949 - Hiroji Imamura, japanskur knattspyrnumaður.
 1950 - Jakob Björnsson, bæjarstjóri á Akureyri.
 1955 - Katsuyuki Kawachi, japanskur knattspyrnumaður.
 1967 - Vilhjálmur Alexander Hollandskonungur.
 1971 - Małgorzata Kożuchowska, pólsk leikkona.
 1975 - Sigþór Júlíusson, íslenskur knattspyrnumaður.
 1984 - Hannes Þór Halldórsson, íslenskur knattspyrnumaður.
 1985 - Dóra Stefánsdóttir, íslensk knattspyrnukona.
 1986 - Dinara Safina, rússnesk tennisleikkona.

Dáin 
 1404 -  Filippus 2. hertogi af Búrgund (f. 1342).
 1521 - Ferdinand Magellan, portúgalskur landkönnuður (f. 1480).
 1605 - Leó 11. páfi.
 1641 - Wilhelm von Rath, þýskur hermaður (f. um 1585).
 1702 - Jean Bart, franskur flotaforingi (f. 1651).
 1714 - Charlotte Amalie af Hessen-Kassel, Danadrottning (f. 1650).
 1796 - Jón Arnórsson yngri, íslenskur sýslumaður (f. 1740).
 1882 - Ralph Waldo Emerson, bandarískur heimspekingur (f. 1803).
 1937 - Antonio Gramsci, ítalskur stjórnmálamaður (f. 1891).
 1959 - Andrew Fire, bandarískur líffræðingur.
 1964 - Ólafur Túbals, íslenskur myndlistarmaður (f. 1897).
 1972 - Jóhannes úr Kötlum, íslenskt skáld (f. 1899).
 1972 - Kwame Nkrumah, fyrsti forseti Gana (f. 1909).
 1991 - Rob-Vel, franskur teiknimyndasagnahöfundur (f. 1909).
 2004 - Jónas Svafár, íslenskt skáld (f. 1925).
 2009 - Tomohiko Ikoma, japanskur knattspyrnumaður (f. 1932).

Apríl
28. apríl er 118. dagur ársins (119. á hlaupári) samkvæmt gregoríska tímatalinu. 248 dagar eru eftir af árinu.

Atburðir 
 1118 - Þorlákur Runólfsson var vígður Skálholtsbiskup í Danmörku.
 1180 - Filippus Ágústus, ríkisarfi Frakklands, giftist Ísabellu af Hainaut.
 1192 - Assassínar myrtu Konráð frá Montferrat í Týros nokkrum dögum eftir að hann var kjörinn konungur Jerúsalem.
 1237 - Bæjarbardagi var háður í Borgarfirði milli sveita Þorleifs Þórðarsonar og Sturlu Sighvatssonar. Yfir þrjátíu manns féllu þar.
 1357 - Friður komst á milli feðganna Magnúsar Eiríkssonar og Eiríks Magnússonar þannig að Eiríkur fékk Skán, Finnland, Austur-Gautland og hluta Smálanda.
 1789 - Skipverjar á HMS Bounty gerðu uppreisn gegn yfirmönnum sínum.
 1796 - Frönsku byltingarstríðin: Samið var um vopnahléð í Cherasco milli Napóleons og Savoja.
 1819 - Konungur fyrirskipaði að tugthúsið í Reykjavík yrði embættisbústaður stiftamtmanns. Nú er þar skrifstofa forsætisráðherra.
 1877 - Heimavöllur Chelsea F.C., Stamford Bridge, var opnaður í London.
 1965 - Haraldur Björnsson átti fimmtíu ára leikafmæli og var haldið upp á það hjá Leikfélagi Reykjavíkur með sýningu á Ævintýri á gönguför.
 1969 - Charles de Gaulle sagði af sér forsetaembætti í Frakklandi og Georges Pompidou tók við.
 1971 - Dagblaðið Il Manifesto hóf göngu sína á Ítalíu.
 1977 - Dómstóll í Stuttgart dæmdi þrjá meðlimi Rote Armee Fraktion, Andreas Baader, Gudrun Ensslin og Jan-Carl Raspe, í lífstíðarfangelsi.
 1980 - Fyrsti Game & Watch-leikurinn kom út hjá Nintendo.
 1984 - Íslenska fyrirtækið Te og Kaffi var stofnað.
 1989 - Jóhannes Páll 2. páfi hóf opinbera heimsókn til Madagaskar, Sambíu, Malaví og Réunion.
 1992 - Einu tvö Júgóslavíulýðveldin sem eftir voru, Svartfjallaland og Serbía, mynduðu Sambandslýðveldið Júgóslavíu sem síðar var kallað Serbía og Svartfjallaland.
 1993 - Alþingi samþykkti aukaaðild landsins að Vestur-Evrópusambandinu.
 1993 - Carlo Azeglio Ciampi varð fyrsti forsætisráðherra Ítalíu sem ekki átti sæti á þingi.
 1995 - 101 fórst þegar gassprenging varð á byggingarsvæði í Daegu í Suður-Kóreu.
 1996 - Blóðbaðið í Port Arthur: Martin Bryant drap 35 á ferðamannastað í Tasmaníu.
 1996 - Yfir 60 létust þegar sprengja sprakk í Bhaiperu í Pakistan.
 2001 - Bandaríkjamaðurinn Dennis Tito varð fyrsti ferðamaðurinn í geimnum þegar hann fór með Sojús TM-32.
 2004 - Fyrstu myndirnar sem sýndu pyntingar fanga í fangabúðunum í Abu Ghraib birtust í fjölmiðlum.
 2007 - AFL Starfsgreinafélag var myndað með sameiningu þriggja stéttarfélaga á Austurlandi.
 2007 - 55 létust í hryðjuverkaárásum í Karbala í Írak.
 2008 - Indland setti nýtt heimsmet með því að senda 10 gervihnetti á sporbaug um jörðu í einu geimskoti.
 2008 - Austurríkismaðurinn Josef Fritzl játaði að hafa haldið dóttur sinni fanginni í 24 ár og átt 7 börn með henni.
 2009 - Íslenska varðskipið Þór var sjósett í Chile.
 2011 - Sprengjutilræðið í Marrakess 2011: Sprengja sprakk á kaffihúsi í Marrakess í Marokkó með þeim afleiðingum að 17 létust.
 2014 - Bandaríkin hófu að beita viðskiptaþvingunum gegn Rússlandi vegna deilunnar um Krímskaga.
 2019 – Þingkosningar fóru fram á Spáni. Spænski sósíalíski verkamannaflokkurinn, flokkur Pedro Sánchez forsætisráðherra, hlaut um 30 prósent atkvæða, mest allra flokka.

Fædd 
 1442 - Játvarður 4. Englandskonungur (d. 1483).
 1758 - James Monroe, Bandaríkjaforseti (d. 1831).
 1838 - Tobias Asser, hollenskur lögfræðingur (d. 1913).
 1889 - Antonio Oliveira de Salazar, einræðisherra í Portúgal (d. 1970).
 1906 - Kurt Gödel, tékkneskur rökfræðingur (d. 1978).
 1922 - Alistair MacLean, skoskur rithöfundur (d. 1987).
 1931 - Takashi Mizuno, japanskur knattspyrnumaður.
 1937 - Saddam Hussein, forseti Íraks (d. 2006).
 1938 - Hildur Hákonardóttir, íslensk myndlistarkona og rithöfundur.
 1948 - Terry Pratchett, enskur rithöfundur (d. 2015).
 1949 - Paul Guilfoyle, bandarískur leikari.
 1950 - Jay Leno, bandarískur þáttastjórnandi.
 1952 - Mary McDonnell, bandarísk leikkona.
 1954 - Elena Kagan, bandarískur dómari.
 1960 - Ian Rankin, skoskur rithöfundur.
 1960 - Jón Páll Sigmarsson, íslenskur aflraunamaður (d. 1993).
 1969 - Elliði Vignisson, íslenskur stjórnmálamaður.
 1970 - Diego Simeone, argentínskur knattspyrnumaður og þjálfari.
 1972 - Cauet, franskur sjónvarpsmaður.
 1972 - Edwin Ifeanyi, kamerúnskur knattspyrnumaður.
 1972 - Koji Kondo, japanskur knattspyrnumaður (d. 2003).
 1973 - Pauleta, portúgalskur knattspyrnumaður.
 1974 - Penélope Cruz, spænsk leikkona.
 1977 - Roniéliton Pereira Santos, brasilískur knattspyrnumaður.
 1981 - Jessica Alba, bandarísk leikkona.
 1988 - Juan Mata, spænskur knattspyrnumaður.
 1994 - Milos Degenek, ástralskur knattspyrnumaður.

Dáin 
 1074 - Sveinn Ástríðarson, Danakonungur (f. um 1019).
 1250 - Ormur Björnsson, goðorðsmaður á Breiðabólstað, sonur Hallveigar Ormsdóttur (f. um 1219).
 1641 - Hans Georg af Arnim-Boitzenburg, þýskur herforingi (f. 1583).
 1772 - Johann Friedrich Struensee, þýskur læknir (f. 1737).
 1892 - Ludvig Holstein-Holsteinborg, danskur forsætisráðherra (f. 1815).
 1918 - Gavrilo Princip, bosníuserbneskur hryðjuverkamaður (f. 1894).
 1922 - Paul Deschanel, franskur stjórnmálamaður (f. 1855).
 1945 - Benito Mussolini, ítalskur stjórnmálamaður og einræðisherra (f. 1883).
 1954 - Léon Jouhaux, franskur verkalýðsleiðtogi (f. 1879).
 1973 - Robert Buron, franskur stjórnmálamaður (f. 1910).
 1977 - Sepp Herberger, þýskur knattspyrnumaður (f. 1897).
 1992 - Francis Bacon, írskur myndlistarmaður (f. 1909).
 2012 - Matilde Camus, spænskt skáld (f. 1919).
 2015 - Einar Þorsteinn Ásgeirsson, íslenskur arkitekt (f. 1942)

Apríl
29. apríl er 119. dagur ársins (120. á hlaupári) samkvæmt gregoríanska tímatalinu. 246 dagar eru eftir af árinu.

Atburðir 
 1106 - Jón Ögmundsson var vígður biskup á Hólum.
 1623 - Ellefu hollensk skip lögðu úr höfn og hugðust ná völdum í Perú.
 1670 - Emilio Altieri varð Klemens 10. páfi.
 1672 - Loðvík 14. gerði innrás í Holland.
 1688 - Friðrik 1. af Prússlandi varð kjörfursti í Brandenborg.
 1769 - James Watt fékk einkaleyfi á endurbættri útgáfu af gufuvélinni.
 1899 - Kristilegt félag ungra kvenna, KFUK, var stofnað á Íslandi.
 1916 - Bretar brutu Páskauppreisnina á Írlandi á bak aftur.
 1945 - Félag íslenskra rithöfunda var stofnað.
 1961 - Alþjóðlegi náttúruverndarsjóðurinn var stofnaður.
 1967 - Breskur togari í haldi vegna landhelgisbrots sigldi úr höfn í Reykjavík með tvo íslenska lögregluþjóna um borð áleiðis til Bretlands. Hann náðist síðar um daginn.
 1967 - Sparisjóður alþýðu var stofnaður á Íslandi.
 1970 - Bandaríkin sendu herlið til Kambódíu til að berjast við Víet Kong.
 1982 - Srí Jajevardenepúra varð stjórnsýsluleg höfuðborg Srí Lanka.
 1982 - Nelson Mandela var fluttur í Pollsmoor-fangelsi í Höfðaborg eftir átján ára fangavist á Robben Island.
 1988 - Fyrsta reglulega flug Boeing 747-400-vélar fór fram.
 1991 - Bangladessfellibylurinn olli því að 138.000 manns fórust.
 1992 - Uppþotin í Los Angeles 1992 hófust eftir að tveir lögreglumenn sem gengu í skrokk á Rodney King voru sýknaðir fyrir rétti.
 1997 - Efnavopnasamningurinn tók gildi. Hann skyldar aðilaríki til að hætta þróun, framleiðslu, söfnun og notkun efnavopna.
 2002 - Ný einkatölva frá Apple, eMac, var sett á markað.
 2002 - Þjóðhagsstofnun var lögð niður á Íslandi.
 2003 - Bandaríkjaher tilkynnti að hann hygðist draga herlið sitt frá Sádí-Arabíu.
 2006 - Norðeyjagöngin voru opnuð í Færeyjum.
 2011 - Konunglegt brúðkaup var haldið í Lundúnum þegar Vilhjálmur Bretaprins gekk að eiga Catherine Elizabeth Middleton. Talið er að 2 milljarðar manna hafi fylgst með brúðkaupinu í sjónvarpi.
 2015 - Alþjóðaheilbrigðismálastofnunin tilkynnti að rauðum hundum hefði verið útrýmt í Ameríku.
 2016 - 13 fórust þegar þyrla af gerðinni Airbus H225 Super Puma hrapaði við Turøy í Noregi.
 2021 - Geimferðastofnun Kína skaut fyrsta hluta Tiangong-geimstöðvarinnar á loft.

Fædd 
 1636 - Esaias Reusner, þýskt tónskáld (d. 1679).
 1818 - Alexander 2. Rússakeisari (d. 1881).
 1823 - Konrad Maurer, þýskur sagnfræðingur (d. 1902).
 1841 - Jón Jónsson, íslenskur stjórnmálamaður (d. 1883).
 1851 - Indriði Einarsson, íslenskt leikskáld (d. 1939).
 1863 - William Randolph Hearst, bandarískur útgefandi (d. 1951).
 1876 - Zauditu, keisaraynja í Eþíópíu (d. 1930).
 1888 - Richard Thors, íslenskur framkvæmdastjóri (d. 1970).
 1893 - Harold Urey, bandarískur efnafræðingur (d. 1981).
 1895 - Vladimir Propp, rússneskur þjóðfræðingur (d. 1970).
 1897 - Karólína Guðmundsdóttir, íslenskur vefari (d. 1981).
 1899 - Duke Ellington, bandarískur djasspíanisti (d. 1974).
 1901 - Showa keisari Japans (d. 1989).
 1917 - Uri Bronfenbrenner, bandarískur sálfræðingur (d. 2005).
 1943 - Magnús Tómasson, íslenskur myndlistarmaður.
 1953 - Jon Gunnar Jørgensen, norskur textafræðingur.
 1954 - Jerry Seinfeld, bandarískur uppistandari.
 1955 - Grétar Mar Jónsson, íslenskur stjórnmálamaður.
 1957 - Daniel Day-Lewis, breskur leikari.
1958 - Auður Ava Ólafsdóttir, íslenskir listfræðingur og rithöfundur.
 1964 - Lúðvík Bergvinsson, íslenskur stjórnmálamaður.
 1966 - Ramón Medina Bello, argentínskur knattspyrnumaður.
 1968 - Kolinda Grabar-Kitarović, króatískur stjórnmálamaður.
 1970 - Andre Agassi, bandarískur tennisleikari.
 1970 - Uma Thurman, bandarísk leikkona.
 1972 - Takahiro Yamada, japanskur knattspyrnumaður.
 1973 - Rúnar Freyr Gíslason, íslenskur leikari.
 1974 - Sigvaldi „Svali“ Kaldalóns útvarpsmaður á K100.
 1974 - Anggun, indónesísk söngkona.
 1977 - Svavar Pétur Eysteinsson, þekktur sem Prins Póló, íslenskur tónlistarmaður
 1978 - Frosti Logason, útvarpsmaður X 977 og fyrrum gítarleikari Mínus.
 1980 - Nicole Steinwedell, bandarísk leikkona.
 1980 - Bre Blair, kanadísk leikkona.
 1981 - Ragnhildur Steinunn Jónsdóttir, íslensk dagskrárgerðarkona.
 1994 - Davíð Arnar Sigvaldason, íslenskur knattspyrnumaður.
 2007 - Sofía Spánarprinsessa.

Dáin 
 1326 - Blanka af Búrgund, fyrrverandi drottning Frakklands, fyrsta kona Karls 4. (f. um 1296).
 1376 - Nikulás Þorsteinsson, prestur í Holti í Önundarfirði, veginn í Holtskirkju á Pétursmessu.
 1380 - Heilög Katrín frá Siena (f. 1347).
 1417 - Loðvík 2. Napólíkonungur  (f. 1377).
 1937 - Wallace Carothers, bandarískur efnafræðingur (f. 1896).
 1951 - Ludwig Wittgenstein, austurrískur heimspekingur (f. 1889).
 1980 - Alfred Hitchcock, bandarískur kvikmyndaleikstjóri (f. 1899).
 2005 - Gils Guðmundsson, íslenskur rithöfundur og stjórnmálamaður (f. 1914).
 2008 - Albert Hofmann, svissneskur efnafræðingur (f. 1906).
 2012 - Hafsteinn Guðmundsson, íslenskur íþróttakennari og æskulýðsfrömuður (f. 1923).
 2014 - Bob Hoskins, enskur leikari (f. 1942).
 2018 - Luis García Meza Tejada, einræðisherra í Bólivíu (f. 1929).
 2020 - Roger Westman, enskur arkitekt (f. 1939).

Apríl
30. apríl er 120. dagur ársins (121. á hlaupári) samkvæmt gregoríska tímatalinu. 245 dagar eru eftir af árinu.

Atburðir 
 711 - Sveitir Mára lentu við Gíbraltar og hófu innrás sína í Spán.
 1250 - Loðvík 9. Frakkakonungur var leystur úr haldi Egypta gegn því að greiða lausnargjald, milljón dínara og borgina Damietta sem hann hafði áður hertekið.
 1429 - Umsátrið um Orléans: Jóhanna af Örk kom til Orléans með varalið.
 1632 - Þrjátíu ára stríðið: Svíar unnu sigur á her keisarans í orrustunni við Lech.
 1789 - George Washington sór embættiseið og varð þar með fyrsti forseti Bandaríkjanna.
 1838 - Níkaragva sagði sig úr Ríkjasambandi Mið-Ameríku og lýsti yfir sjálfstæði.
 1917 - Úrúgvæska knattspyrnufélagið Progreso var stofnað.
 1930 - Helga Tómassyni var vikið úr starfi yfirlæknis á Kleppi í kjölfar Stóru bombu.
 1939 - Franklin D. Roosevelt kom fram í sjónvarpi, fyrstur bandarískra forseta.
 1945 - Sovétmenn náðu þinghúsinu í Berlín og flögguðu sovéska fánanum á þaki þess.
 1945 - Bandaríkjamenn lögðu München undir sig.
 1945 - Adolf Hitler, kanslari Þýskalands og eiginkona hans Eva Braun frömdu sjálfsmorð með því að taka blásýru í loftvarnabyrgi í Berlín.
 1948 - Fyrsti Land Rover-jeppinn var sýndur á bílasýningu í Amsterdam.
 1957 - Norrænu skíðalandskeppninni lauk. Þá höfðu 14% Íslendinga, eða um 23.000 manns, tekið þátt og gengið 4 km á skíðum. Á Ólafsfirði var þáttakan 67%.
 1966 - Hótel Loftleiðir var opnað í Reykjavík aðeins 16 mánuðum eftir að framkvæmdir hófust.
 1975 - Víetnamstríðinu lauk með falli Saígon í hendur Norður-Víetnama.
 1978 - Nur Muhammad Taraki lýsti yfir stofnun Alþýðulýðveldisins Afganistan.
 1980 - Beatrix Hollandsdrottning tók við krúnunni af móður sinni.
 1982 - Bijon Setu-blóðbaðið: Sextán munkar og nunnur Ananda Marga voru myrt í Vestur-Bengal.
 1988 - Céline Dion sigraði Söngvakeppni evrópskra sjónvarpsstöðva 1988 fyrir Sviss með laginu „Ne partez pas sans moi“.
 1988 - Heimssýningin World Expo 88 var opnuð í Brisbane í Ástralíu.
 1991 - Ríkisstjórn Sjálfstæðisflokks og Alþýðuflokks tók við stjórnartaumunum. Davíð Oddsson varð forsætisráðherra.
 1993 - Alþingi samþykkti fyrstu stjórnsýslulög á Íslandi þar sem kveðið var á um meginreglur opinberrar stjórnsýslu. Meðal þess sem var lögfest voru jafnræðisreglan og andmælaréttur við meðferð opinberra mála.
 1993 - Tennisstjarnan Monica Seles var stungin í bakið af aðdáanda Steffi Graf í keppni í Hamborg.
 1993 - Hópur fólks mótmælti fyrrum forsætisráðherra Ítalíu, Bettino Craxi, með því að henda í hann smápeningum þegar hann kom út af hóteli í Róm.
 1993 - CERN lýsti því yfir að Veraldarvefurinn skyldi vera aðgengilegur öllum án endurgjalds.
 1994 - Árbæjarlaug var opnuð.
 1994 - Paul Harrington og Charlie McGettigan sigruðu Söngvakeppni evrópskra sjónvarpsstöðva fyrir Írland með laginu „Rock 'N' Roll Kids“.
 1995 - Bandaríkjastjórn hætti fjármögnun NSFNET. Þar með var Internetið orðið að fullu einkavætt.
 1999 - Kambódía gekk í Samband Suðaustur-Asíuríkja.
 1999 - Þriðja naglasprengja David Copeland sprakk á krá í Soho í London með þeim afleiðingum að ófrísk kona lést auk tveggja vina hennar og 70 særðust.
 2000 - Faustina Kowalska var lýst dýrlingur í kaþólsku kirkjunni.
 2004 - Umdeild breyting á útlendingalögunum var samþykkt á Alþingi.
 2007 - Reykingabann á almannafæri og vinnustöðum tók gildi á Norður-Írlandi.
 2009 - Sjö létust og fjöldi slasaðist þegar maður reyndi að aka bíl á miklum hraða á hollensku konungsfjölskylduna í nágrenni Apeldoorn.
 2009 - Íslenska fjárfestingafélagið Fons var tekið til gjaldþrotaskipta.
 2010 - Sjónvarpsþættirnir Steindinn okkar hófu göngu sína á Stöð 2.
 2013 - Vilhjálmur Alexander varð konungur Hollands.
 2015 - Könnunarfarið MESSENGER rakst á plánetuna Merkúr eftir að hafa verið á braut um hana frá 2011.
 2015 - Forsætisráðherra Ungverjalands, Viktor Orbán, lýsti því yfir að landið ætti að taka aftur upp dauðarefsingu og reisa fangabúðir fyrir ólöglega innflytjendur.
 2017 - Geimflutningafyrirtækið SpaceX endurnýtti í fyrsta sinn eldflaug í geimskoti.
 2019 – Akihito Japanskeisari sagði af sér sökum aldurs og sonur hans, krónprinsinn Naruhito, settist á keisarastól.

Fædd 
 1245 - Filippus 3. Frakkakonungur (d. 1285).
 1310 - Kasimír 3. Póllandskonungur (d. 1368).
 1662 - María 2. Englandsdrottning (d. 1694).
 1777 - Carl Friedrich Gauss, þýskur stærðfræðingur (d. 1855).
 1883 - Jaroslav Hašek, tékkneskur rithöfundur (d. 1923).
 1893 - Joachim von Ribbentrop, utanríkisráðherra Þýskalands á tímum þriða ríkisins. (d. 1946).
 1899 - Bart McGhee, bandarískur knattspyrnumaður (d. 1979).
 1902 - Peregrino Anselmo, úrúgvæskur knattspyrnumaður (d. 1975).
 1906 - Þorvaldur Skúlason, íslenskur myndlistarmaður (d. 1984).
 1908 - Bjarni Benediktsson, forsætisráðherra Íslands (d. 1970).
 1909 - Júlíana Hollandsdrottning (d. 2004).
 1913 - Yasuo Suzuki, japanskur knattspyrnumaður.
 1916 - Claude Shannon, bandarískur stærðfræðingur (d. 2001).
 1926 - Jakob Björnsson, íslenskur orkumálastjóri (d. 2020).
 1933 - Þorgeir Þorgeirsson, íslenskur kvikmyndagerðarmaður og þýðandi (d. 2003).
 1946
 Karl 16. Gústaf Svíakonungur.
 Sven Nordqvist, sænskur barnabókahöfundur. 
 1949 - António Guterres, portúgalskur stjórnmálamaður og aðalritari Sameinuðu þjóðanna.
 1956 - Lars von Trier, danskur leikstjóri.
 1959 - Stephen Harper, kanadískur stjórnmálamaður.
 1961 - Isiah Thomas, bandarískur körfuknattleiksmaður.
 1961 - Arnór Guðjohnsen, íslenskur knattspyrnumaður.
 1964 - Lorenzo Staelens, belgískur knattspyrnumaður.
 1967 - Philipp Kirkorov, búlgarskur söngvari. 
 1969 - Brynhildur Pétursdóttir, fyrrverandi alþingiskona.
 1972 - Hiroaki Morishima, japanskur knattspyrnumaður.
 1973 - Naomi Novik, bandarískur rithöfundur.
 1974 - Stefán I. Þórhallsson, íslenskur slagverksleikari.
 1981 - Peter Nalitch, rússneskur söngvari.
 1982 - Kirsten Dunst, bandarísk leikkona.
 1986 - Dianna Agron, bandarísk leikkona.
 1991 - Victor Pálsson, íslenskur knattspyrnumaður.

Dáin 
 65 - Lucanus, rómverskt skáld (f. 39).
 1341 - Jóhann 3. hertogi af Bretagne (f. 1286).
 1632 - Sigmundur 3., konungur Pólsk-litháíska samveldisins og Svíþjóðar (f. 1566).
 1632 - Tilly, þýskur herforingi í Þrjátíu ára stríðinu (f. 1559).
 1883 - Édouard Manet, franskur myndlistarmaður (f. 1832).
 1899 - Eiríkur Jónsson, íslenskur fræðimaður (f. 1822).
 1945 - Adolf Hitler, einræðisherra í Þýskalandi (f. 1889).
 1945 - Eva Braun, eiginkona Adolfs Hitlers (f. 1912).
 1945 - Blondi, hundur Adolfs Hitler.
 1978 - Haraldur Jónasson, íslenskur bóndi (f. 1895).
 1989 - Sergio Leone, ítalskur leikstjóri (f. 1929).
 1996 - Juan Hohberg, argentínskur/úrúgvæskur knattspyrnumaður og -þjálfari (f. 1926).
 2013 - Helgi Sigurður Guðmundsson, íslenskur athafnamaður (f. 1948).
 2017 - Jidéhem, belgískur myndasöguhöfundur (f. 1935)

Apríl
Árið 1988 (MCMLXXXVIII í rómverskum tölum) var 88. ár 20. aldar og hlaupár sem hófst á föstudegi samkvæmt gregoríska tímatalinu.

Atburðir

Janúar

 1. janúar - Kennitölur voru teknar upp á Íslandi í stað nafnnúmera.
 1. janúar - Stærsta lútherska trúfélag Bandaríkjanna, Evangelíska lútherska kirkjan í Ameríku, var stofnað.
 2. janúar - Efnahagsumbætur Mikhaíls Gorbatsjovs, Perestrojka, hófust í Sovétríkjunum.
 7.-8. janúar - Orrustan um hæð 3234 var háð milli sovéskra hermanna og mújaheddína í Afganistan.
 13. janúar - Forseti Tævan, Chiang Ching-kuo, lést og varaforsetinn, Lee Teng-hui, tók við.
 13. janúar - Kalksteinsdrangurinn Sommerspiret á Møns Klint í Danmörku hrundi í hafið.
 15. janúar - Lögreglu og mótmælendum lenti saman við Klettamoskuna í Jerúsalem.
 22. janúar - Paul Watson, skipstjóra og forsprakka Sea Shepherd-samtakanna, var vísað úr landi, gefið að sök að hafa látið sökkva hvalbátunum tveimur í Reykjavíkurhöfn árið 1986.
 25. janúar - Varaforseti Bandaríkjanna, George H. W. Bush, reiddist sýnilega í sjónvarpsviðtali við Dan Rather á CBS um Íran-Kontrahneykslið.
 26. janúar - Söngleikurinn Óperudraugurinn hóf göngu sína á Broadway.
 30. janúar - Listasafn Íslands var opnað í gamla íshúsinu við Tjörnina í Reykjavík.

Febrúar

 2. febrúar - Halldór Halldórsson varð fyrstur Íslendinga til að fá ígrædd hjarta og lungu í átta klukkustunda aðgerð í London.
 3. febrúar - Bandaríkjaþing hafnaði beiðni Ronald Reagan Bandaríkjaforseta um fjárveitingu til stuðnings Kontraskæruliðum í Níkaragva.
 5. febrúar - Jóhann Hjartarson skákmaður sigraði Viktor Kortsnoj í undankeppni einvígis um um réttinn til að skora á heimsmeistarann í skák.
 6. febrúar - Alfred Jolson var vígður biskup kaþólskra á Íslandi.
 6. febrúar - Sænski stjórnmálaflokkurinn Svíþjóðardemókratarnir var stofnaður.
 12. febrúar - Sovéska herskipið Bessavetníj sigldi á bandarísku freigátuna USS Yorktown á Svartahafi þrátt fyrir að Yorktown hefði krafist réttar til friðsamlegrar ferðar.
 13. febrúar - Vetrarólympíuleikarnir 1988 voru settir í Calgary í Kanada.
 17. febrúar - 27 létust og 70 særðust þegar sprengja sprakk við First National Bank í Oshakati í Namibíu.
 17. febrúar - Bandaríska undirofurstanum William R. Higgins var rænt í Líbanon. Hann var síðar myrtur.
 23. febrúar - Málverki Edvards Munch, Vampyr, var stolið frá Nasjonalgalleriet í Osló.
 24. febrúar - Hæstiréttur Bandaríkjanna dæmdi tímaritinu Hustler í vil í málinu Hustler Magazine gegn Falwell.
 27. febrúar - Sumqayit-ofsóknirnar gegn Armenum í Sumqayit í sovéska Aserbaísjan hófust.

Mars

 1. mars - Ný umferðarlög gerðu notkun ökuljósa allan sólarhringinn að skyldu, svo og notkun öryggisbelta.
 3. mars - Breski stjórnmálaflokkurinn Frjálslyndir demókratar var stofnaður.
 6. mars - Flavíusaðgerðin: Breskir sérsveitarmenn skutu tvo írska lýðveldishermenn á Gíbraltar. Fjöldi hefndaraðgerða fylgdi í kjölfarið.
 10. mars - Sálin hans Jóns míns hélt sína fyrstu tónleika í Bíókjallaranum við Lækjargötu.
 13. mars - Seikangöngin milli Hokkaídó og Honsjú voru opnuð fyrir lestarumferð.
 16. mars - Íraksher gerði gasárás á íraska bæinn Halabja, þar sem aðallega bjuggu Kúrdar. Allir bæjarbúar fórust, yfir 5000 talsins.
 16. mars - Íran-Kontrahneykslið: Herforingjarnir Oliver North og John Poindexter voru ákærðir fyrir svik gegn Bandaríkjunum.
 17. mars - Fyrsta íslenska glasabarnið fæddist og var það tólf marka drengur.
 17. mars - Sjálfstæðisstríð Erítreu: Orrustan um Afabet.
 17. mars - 143 létust þegar Avianca flug 410 hrapaði í fjallshlíð við landamæri Kólumbíu og Venesúela.
 19. mars - Korporálamorðin í Belfast: Tveir breskir hermenn í borgaralegum klæðum voru myrtir eftir að hafa mætt líkfylgd þekkts lýðveldishermanns.
 24. mars - Fyrsti McDonald's-veitingastaðurinn var opnaður í Belgrad í Júgóslavíu.
 24. mars - Mordechai Vanunu var dæmdur í 18 ára fangelsi fyrir að hafa afhjúpað kjarnavopnaáætlun Ísraels.
 25. mars - Kertamótmælin í Bratislava fyrir trúfrelsi fóru fram.
 28. mars - Atlantic Airways flaug sitt fyrsta flug milli Færeyja og Danmerkur.
 29. mars - Suðurafríska þingkonan Dulcie September var myrt við skrifstofur Afríska þjóðarráðsins í París.

Apríl

 5. apríl - Kuwait Airways flugi 422 var rænt. Í kjölfarið fylgdu umsátur í þremur heimsálfum og morð á tveimur farþegum.
 10. apríl - Stóra Setóbrúin yfir Setóhaf í Japan var opnuð.
 11. apríl - Síðasti keisarinn eftir Bernardo Bertolucci hlaut níu óskarsverðlaun.
 12. apríl - Poppsöngvarinn Sonny Bono var kjörinn borgarstjóri í Palm Springs í Kaliforníu.
 16. apríl - Japanska teiknimyndin Nágranninn minn Totoro var frumsýnd.
 16. apríl - Ítalski þingmaðurinn Roberto Ruffilli var myrtur af Rauðu herdeildunum.
 22. apríl - Gíslatakan á Ouvéa: Tugir lögreglumanna og einn saksóknari voru teknir í gíslingu af sjálfstæðissinnum á Nýju-Kaledóníu.
 25. apríl - Fyrsta breiðskífa Sykurmolanna, Life's Too Good, kom út í Bretlandi.
 25. apríl - Ivan Demjanjuk var dæmdur til dauða í Ísrael fyrir stríðsglæpi sem hann framdi í útrýmingarbúðunum í Treblinka.
 29. apríl - Fyrsta reglulega flug Boeing 747-400-vélar fór fram.
 30. apríl - Céline Dion sigraði Söngvakeppni evrópskra sjónvarpsstöðva 1988 fyrir Sviss með laginu „Ne partez pas sans moi“.
 30. apríl - Heimssýningin World Expo 88 var opnuð í Brisbane í Ástralíu.

Maí

 4. maí - PEPCON-slysið átti sér stað í Nevada í Bandaríkjunum.
 10. maí - Þingkosningar fóru fram í Danmörku aðeins sjö mánuðum eftir síðustu þingkosningar.
 10. maí - Þingmönnum á norska stórþinginu var fjölgað úr 157 í 165.
 14. maí - 27 létust þegar ölvaður ökumaður ók á rútu á þjóðvegi 71 í Kentucky í Bandaríkjunum.
 15. maí - Stríð Sovétmanna í Afganistan: Sovétmenn hófu að draga herlið sitt frá Afganistan.
 18. maí - Bókamessan í Tórínó fór fram í fyrsta sinn.
 23. maí - Danska kvikmyndin Pelle sigurvegari eftir Bille August vann Gullpálmann á Kvikmyndahátíðinni í Cannes.
 24. maí - Umdeild sveitarstjórnarlög voru samþykkt í Bretlandi þar sem kynning á samkynhneigð í opinberum skólum var bönnuð í grein 28.
 29. maí - Leiðtogafundurinn í Moskvu 1988 hófst. 
 31. maí - Fyrsti Reyklausi dagurinn var haldinn.

Júní

 4. júní - Mammì-lögin um takmörkun á eignarhaldi fjölmiðla á Ítalíu voru samþykkt.
 6. júní - Elísabet 2. svipti knapann Lester Piggott riddaratign eftir að hann hlaut fangelsisdóm vegna skattsvika.
 7. júní - Anna-Greta Leijon sagði af sér embætti dómsmálaráðherra í Svíþjóð eftir að upp komst að hún hafði stutt einkarannsókn útgefandans Ebbe Carlsson á morðinu á Olof Palme.
 10. júní - Evrópukeppnin í knattspyrnu 1988 hófst í Þýskalandi.
 10. júní - Söngvabyltingin hófst í Eistlandi.
 11. júní - Stórtónleikar voru haldnir á Wembley-leikvanginum í London í tilefni af 70 ára afmæli Nelson Mandela.
 14. júní - Skógareldur braust út rétt norðan við Yellowstone-þjóðgarðinn í Bandaríkjunum. Þegar hann var slökktur í september höfðu 3.000 km² eða 36% af þjóðgarðinum brunnið.
 22. júní - Bandaríska kvikmyndin Hver skellti skuldinni á Kalla kanínu var frumsýnd.
 25. júní - Evrópukeppnin í knattspyrnu 1988: Holland sigraði Sovétríkin 2-0 í úrslitaleik.
 27. júní - Lestarslysið á Garde de Lyon: 56 létust þegar lest á leið inn á stöðina Gare de Lyon í París rakst á kyrrstæða lest.
 28. júní - Jóhannes Páll 2. gaf út páfatilskipunina Pastor Bonus („góði hirðirinn“) með breytingum á páfaráði og stjórnsýslu kirkjunnar.
 29. júní - Morrison gegn Olson: Hæstiréttur Bandaríkjanna staðfesti heimild sérstakra saksóknara til að rannsaka glæpi embættismanna framkvæmdavaldsins.
 30. júní - Kaþólski erkibiskupinn Marcel Lefebvre skipaði fjóra biskupa í Écône í Sviss gegn vilja páfa.

Júlí

 1. júlí - DAX-vísitalan hóf göngu sína í Þýskalandi.
 3. júlí - Stríð Íraks og Írans: Bandaríska herskipið USS Vincennes skaut í misgripum niður farþegaþotu á vegum Iran Air. 290 farþegar fórust.
 3. júlí - Fatih Sultan Mehmet-brúin yfir Bospórussund var fullbyggð.
 3. júlí - Åmsele-morðin: Hjón og 15 ára sonur þeirra voru myrt af Juha Valjakkala og kærustu hans í Åmsele í Svíþjóð. Eftir mikinn eltingarleik náðust þau í Óðinsvéum í Danmörku sjö dögum síðar.
 6. júlí - Eldur braust út á olíuborpallinum Piper Alpha í Norðursjó. 165 verkamenn og 2 björgunarsveitarmenn fórust.
 6. júlí - Sjúkrahússúrgangur barst á land á strönd Long Island í New York í Bandaríkjunum.
 11. júlí - Dómur féll vegna blóðbaðsins í Bologna. Fjórir hægriöfgamenn hlutu lífstíðardóma.
 14. júlí - Fjárfestingarfélag Berlusconis, Fininvest, keypti verslunarkeðjuna Standa af Montedison.
 15. júlí - Fyrsta staðfesta tilfelli selapestar í Eystrasalti.
 28. júlí - Fjórir leiðtogar ítölsku vinstrihreyfingarinnar Lotta Continua voru handteknir vegna Calabresi-morðsins.
 31. júlí - 32 létust þegar landgangur á Abdul Halim-ferjustöðinni hrundi í Butterworth í Malasíu.

Ágúst
 2. ágúst - Flugslys varð í Reykjavík og fórust þrír menn er kanadísk flugvél skall í jörðina á milli Hringbrautar og flugbrautarendans.
 5. ágúst - Leiðtogi sjíamúslima í Pakistan, Arif Hussain Hussaini, var skotinn til bana í Peshawar.
 8. ágúst - Þúsundir mótmælenda voru drepnir í 8888-uppreisninni í Mjanmar.
 8. ágúst - Samið var um vopnahlé milli Suður-Afríku, Angóla og Kúbu.
 10. ágúst - Stríði Íraks og Írans lauk með friðarsamningum.
 11. ágúst - Osama Bin Laden stofnaði hryðjuverkasamtökin Al-Kaída.
 17. ágúst - Forseti Pakistans Muhammad Zia-ul-Haq og sendiherra Bandaríkjanna Arnold Raphel létust í flugslysi.
 18. ágúst - Endurbótum lauk á Viðeyjarstofu og Viðeyjarkirkju.
 21. ágúst - Stuðlabergsdrangur var reistur í Skagafirði til minningar um Örlygsstaðabardaga er 750 ár voru liðin frá atburðinum.
 21. ágúst - Hundruðir létu lífið í jarðskjálfta við landamæri Nepals og Indlands.
 26. ágúst - Íslenska kvikmyndin Foxtrot var frumsýnd.
 26. ágúst - „Flugstöðvarmaðurinn“ Mehran Karimi Nasseri settist að á Charles de Gaulle-flugvelli í París þar sem hann hélt sig til ársins 2006.
 28. ágúst - Skriðuföll urðu á Ólafsfirði eftir miklar rigningar og urðu tvö hundruð manns að rýma hús sín. Tjón varð mikið á mannvirkjum en ekki slys á fólki.
 28. ágúst - Þrjár af flugvélum ítalska listflugshópsins Frecce Tricolori rákust saman yfir Ramstein-flugstöðinni. Ein þeirra hrapaði á áhorfendur með þeim afleiðingum að 75 létust.

September

 1. september - Fyrsta kona sem gegndi embætti ráðuneytisstjóra tók til starfa sem slík. Var það Berglind Ásgeirsdóttir, þá 33 ára gömul.
 3. september - Tekin var í notkun Óseyrarbrú yfir ósa Ölfusár og styttist leiðin milli Þorlákshafnar og Eyrarbakka við það úr 45 í 15 kílómetra.
 11. september - Söngvabyltingin: 300.000 manns tóku þátt í mótmælum gegn yfirráðum Sovétríkjanna.
 12. september - Fellibylurinn Gilbert tók land á Jamaíka þar sem hann olli miklum skemmdum. 30 manns fórust.
 14. september - Fellibylurinn Gilbert kom upp að Júkatanskaga. Yfir 200 manns fórust í Mexíkó vegna hans.
 17. september - Sumarólympíuleikar voru settir í Seoul í Suður-Kóreu.
 17. september - Steingrímur Hermannsson og Jón Baldvin Hannibalsson létu þau orð falla í viðtali í fréttaskýringaþætti á Stöð 2 að ríkisstjórn Þorsteins Pálssonar væri fallin þar sem ekki væru forsendur fyrir samstarfi eftir tillögur forsætisráðherra um 6% gengisfellingu til að mæta vanda sjávarútvegsins.
 19. september - Finnska farsímanetið Radiolinja hóf starfsemi.
 22. september - Eldur braust út á olíuborpallinum Ocean Odyssey í Norðursjó.
 23. september - Bandaríska kvikmyndin Í þokumistrinu var frumsýnd.
 24. september - Mikil mótmæli brutust út í Vestur-Berlín vegna fundar Alþjóðabankans og Alþjóðagjaldeyrissjóðsins.
 26. september - Upp komst um lyfjamisnotkun Ben Johnson sem sett hafði heimsmet í 100 metra hlaupi á Ólympíuleikunum í Seúl.
 28. september - Önnur ríkisstjórn Steingríms Hermannssonar tók við völdum.
 29. september - Geimskutlunni Discovery var skotið á loft.

Október

 1. október - Danska sjónvarpsstöðin TV 2 hóf útsendingar og batt þar með enda á einokun DR1.
 5. október - Mótmæli hófust gegn ríkisstjórn Alsír. Þau voru barin niður af mikilli hörku.
 5. október - Þjóðaratkvæðagreiðsla um framlengingu valdatíðar Augusto Pinochet fór þannig að meirihluti kaus gegn honum.
 11. október - Fyrsta konan var kosin forseti sameinaðs Alþingis og var það Guðrún Helgadóttir.
 12. október - Blóðbaðið í Birchandra Manu: Yfir 13 stuðningsmenn Kommúnistaflokks Indlands (marxistanna) voru drepnir af stuðningsmönnum Kongressflokksins.
 21. október - Listasafn Sigurjóns Ólafssonar var opnað í Reykjavík. Þennan dag hefði Sigurjón orðið áttræður, en hann lést í desember 1982.
 23. október - Íslendingar unnu 11 verðlaun á heimsleikum fatlaðra í Seúl í Suður-Kóreu. Þar af voru tvenn gullverðlaun, sem Haukur Gunnarsson og Lilja M. Snorradóttir hlutu.
 24. október - Stöð 2 stóð fyrir heimsbikarmóti í skák, sem fram fór í Borgarleikhúsinu í Reykjavík og lauk með sigri heimsmeistarans, Garrí Kasparov.
 27. október - Ronald Reagan ákvað að láta rífa sendiráð Bandaríkjanna í Moskvu út af hlerunarbúnaði sem byggður var inn í bygginguna.
 28. október - Kvikmyndin Í skugga hrafnsins var frumsýnd í Svíþjóð.
 29. október - Leikjatölvan Sega Genesis kom út í Japan.
 30. október - Philip Morris keypti Kraft Foods fyrir 13,1 milljarð dala.
 30. október - Ayrton Senna tryggði sér heimsmeistaratitilinn í Formúlu 1-kappakstri með sigri í Japan.

Nóvember

 1. nóvember - Fyrsta fjórburafæðing á Íslandi þar sem öll börnin lifðu, allt stúlkur.
 2. nóvember - Fyrsti tölvuormurinn sem dreifði sér um Internetið, Morrisormurinn, hóf göngu sína.
 3. nóvember - Tamílskir málaliðar frá Srí Lanka reyndu að fremja valdarán á Maldíveyjum en Indlandsher kom í veg fyrir það.
 3. nóvember - Þúsundir námsmanna mótmæltu fyrrum forseta Suður-Kóreu Chun Doo-hwan.
 8. nóvember - George H. W. Bush, fulltrúi repúblikanaflokksins, var kosinn forseti Bandaríkjanna. Michael Dukakis var í framboði fyrir demókrata.
 10. nóvember - Bandaríski flugherinn viðurkenndi tilvist njósnavélarinnar Lockheed F-117 Nighthawk.
 15. nóvember - Frelsissamtök Palestínu viðurkenndu tilvist Ísraels og lýsti jafnframt yfir stofnun Palestínuríkis á Vesturbakkanum.
 15. nóvember - Fyrsta Fairtrade-merkið var gefið út af Max Havelaar-stofnuninni í Hollandi.
 16. nóvember - Söngvabyltingin: Eistneska Sovétið lýsti því yfir að lög þess væru æðri lögum Sovétríkjanna.
 16. nóvember - Benazir Bhutto var kjörin forsætisráðherra Pakistans. 
 17. nóvember - Linda Pétursdóttir var krýnd Ungfrú heimur.
 18. nóvember - Stríðið gegn eiturlyfjum: Ronald Reagan undirritaði lög sem kváðu á um dauðarefsingu fyrir tiltekin brot.
 22. nóvember - Fyrsta frumgerð Northrop Grumman B-2 Spirit-sprengjuflugvélar var kynnt í Kaliforníu.
 23. nóvember - Fyrrum forseti Suður-Kóreu, Chun Doo-hwan, baðst opinberlega afsökunar á spillingu í valdatíð sinni og sagðist myndu fara í útlegð.
 24. nóvember - Bandarísku gamanþættirnir Mystery Science Theater 3000 hófu göngu sína.
 25. nóvember - Áfengiskaupamálið: Forseti Hæstaréttar, Magnús Thoroddsen, sagði af sér.
 29. nóvember - Fimleikafélagið Rán var stofnað í Vestmannaeyjum.

Desember

 1. desember - Fyrstu tónleikar íslensku hljómsveitarinnar Bless fóru fram.
 2. desember - Benazir Bhutto varð fyrsti kvenkyns forsætisráðherra íslamsks ríkis.
 2. desember - Þúsundir létust þegar fellibylur gekk yfir Bangladess.
 7. desember - Jarðskjálfti gekk yfir Sovétlýðveldið Armeníu með þeim afleiðingum að nær 25.000 létust.
 9. desember - Síðustu Dodge Aries- og Plymouth Reliant-bifreiðarnar voru framleiddar af Chrysler.
 12. desember - 35 létust í lestarslysi í Clapham í London.
 20. desember - Samningur Sameinuðu þjóðanna gegn ólöglegri verslun með fíkniefni og skynvilluefni var undirritaður í Vínarborg.
 21. desember - Flugvél sprakk yfir Lockerbie í Bretlandi. Alls dóu 270 manns, þar af 243 farþegar, 16 í áhöfn og 11 á jörðu niðri.
 21. desember - Bandaríska fjármálafyrirtækið Drexel Burnham Lambert viðurkenndi innherjaviðskipti og samþykkti að greiða 650 milljón dala sekt.
 22. desember - New York-samningarnir voru undirritaðir milli Kúbu, Angóla og Suður-Afríku þar sem Sameinuðu þjóðirnar fengu stjórn Namibíu.
 22. desember - Brasilíski aðgerðasinninn Chico Mendes var myrtur.
 27. desember - Fyrsta fasta bílnúmerið í nýju númerakerfi var sett á bifreið Halldórs Ásgrímssonar dómsmálaráðherra, HP741. Nýja kerfið gekk í gildi í ársbyrjun 1989.
 29. desember - Íslenska hugbúnaðarfyrirtækið Kögun hf var stofnað.

Ódagsettir atburðir
 Friðrik Skúlason hóf þróun á ættfræðiforritinu Espólín.
 Skýjakljúfurinn Torre Picasso var opnaður í Madríd.
 Bók Salman Rushdie, Söngvar Satans, kom út.
 Veitingastaðurinn Ítalía hóf starfsemi í Reykjavík.
 Hljómsveitin Traveling Wilburys var stofnuð.
 Ungmennafélagið Fjölnir var stofnað í Grafarvogi í Reykjavík.
 Íslenska fyrirtækið Milestone ehf. var stofnað.
 Bandaríska hljómsveitin Nine Inch Nails var stofnuð.

Fædd
 1. janúar - Katie Volding, bandarísk leikkona.
 17. janúar - Nikki Reed, bandarísk leikkona.
 14. febrúar - Ángel Di María, argentínskur knattspyrnumaður.
 17. febrúar - Natascha Kampusch, fórnarlamb mannræningja.

 20. febrúar - Rihanna, söngkona frá Barbados.
 25. febrúar - Rúrik Gíslason, íslenskur knattspyrnumaður.
 28. apríl - Juan Mata, spænskur knattspyrnumaður.
 4. mars - Adam Watts, enskur knattspyrnumaður.
 5. mars - Bjarni Viðarsson, íslenskur knattspyrnumaður.
 11. mars - Fábio Coentrão, portúgalskur knattspyrnumaður.
 11. mars - Helena Sverrisdóttir, íslensk körfuknattleikskona.
 27. mars - Brenda Song, bandarísk leikkona.
 30. mars - Richard Sherman, bandarískur knattspyrnumaður.
 10. apríl - Haley Joel Osment, bandarískur leikari.
 13. apríl - Anderson Luís de Abreu Oliveira, brasilískur knattspyrnumaður.
 28. apríl - Juan Mata, spænskur knattspyrnumaður.
 5. maí - Adele, bresk söngkona.
 11. maí - Oscar Carlén, sænskur handknattleiksmaður.
 27. maí - Birkir Bjarnason, íslenskur knattspyrnumaður.
 1. júní - Javier Hernández, mexíkóskur knattspyrnumaður.

 28. júlí - Gunnar Nelson, íslenskur bardagaíþróttamaður.
 18. ágúst - Ásgeir Erlendsson, íslenskur fréttamaður.
 24. ágúst - Rupert Grint, enskur leikari.
 27. ágúst - Alexa Vega, bandarísk leikkona.
 1. september - Sigurjón Friðbjörn Björnsson, íslenskur handknattleiksmaður.
 27. september - Hjörtur Logi Valgarðsson, íslenskur knattspyrnumaður.
 27. september - Guðný Björk Óðinsdóttir, íslensk knattspyrnukona.
 4. október - Derrick Rose, bandarískur körfuknattleiksmaður.
 7. október - Diego Costa, spænskur knattspyrnumaður.
 7. október - Friðrik Dór, íslenskur tónlistarmaður.
 13. október - Úlfur Karlsson, íslenskur kvikmyndagerðarmaður.
 15. október - Mesut Özil, þýskur knattspyrnumaður.
 6. nóvember - Conchita Wurst, austurrískur söngvari.
 19. nóvember - Xavier Barachet, franskur knattspyrnumaður.
 1. desember - Jay Simpson, breskur knattspyrnumaður.
 7. desember - Emily Browning, áströlsk leikkona.
 14. desember - Vanessa Hudgens, bandarísk leikkona.
 19. desember - Alexis Sánchez, spænskur knattspyrnumaður.
 27. desember - Hera Hilmarsdóttir, íslensk leikari.
 30. desember - Rakel Hönnudóttir, íslensk knattspyrnukona.

Dáin
 15. febrúar - Richard Feynman, bandarískur eðlisfræðingur (f. 1918).

 28. febrúar - Guðrún Á. Símonar, íslensk óperusöngkona (f. 1924).
 25. mars - Gunnar M. Magnúss, íslenskur rithöfundur (f. 1898).
 31. mars - William McMahon, forsætisráðherra Ástralíu (f. 1908).
 21. maí - Sammy Davis, Sr., bandarískur dansari og leikari (f. 1900).
 27. maí - Hjördis Petterson, sænsk leikkona (f. 1908).
 25. júní - Svavar Guðnason, íslenskur listmálari (f. 1909).
 30. júlí - Ólafur Jóhann Sigurðsson, íslenskur rithöfundur (f. 1918).
 2. ágúst - Raymond Carver, bandarískur rithöfundur (f. 1938).
 14. ágúst - Enzo Ferrari, ítalskur bílahönnuður (f. 1898).
 27. ágúst - Max Black, bandarískur heimspekingur (f. 1909).
 28. ágúst - Paul Grice, bandarískur heimspekingur (f. 1913).
 16. október - Christian Matras, færeyskur málfræðingur (f. 1900).
 22. október - Plácido Galindo, perúskur knattspyrnumaður (f. 1906).
 26. október - Ragnar Kjartansson, íslenskur myndhöggvari (f. 1923).
 6. desember - Roy Orbison, bandarískur tónlistarmaður (f. 1936).

Nóbelsverðlaunin 
 Eðlisfræði - Leon M. Lederman, Melvin Schwartz, Jack Steinberger
 Efnafræði - Johann Deisenhofer, Robert Huber, Hartmut Michel
 Læknisfræði - James W, Black, Gertrude B. Elion, George H. Hitchings
 Bókmenntir - Naguib Mahfouz
 Hagfræði - Maurice Allais
 Friðarverðlaun - Friðargæslusveitir Sameinuðu þjóðanna, New York borg

1988
Nóbelsverðlaunin í bókmenntum eru ein af fimm verðlaunum sem kennd eru við Alfred Nobel. Verðlaunahafar eru valdir af Sænsku akademíunni og eru tilkynntir í október á hverju ári og verðlaunin eru veitt 10. desember. Verðlaunin hafa verið veitt síðan árið 1901.

Saga og fyrirkomulag
Alfred Nobel var einn ríkasti maður Svíþjóðar á sinni tíð og auðgaðist stórlega á uppfinningu sinni dínamítinu. Hann ritaði nokkrar erfðaskrár en í þeirri síðustu, frá árinu 1895, ánafnaði hann nær öllum auði sínum til stofnunar verðlaunasjóðs í fimm flokkum. Nobel lést síðla árs 1896. Við tók nokkur óvissa um lögmæti erfðaskrárinnar en eftir að botn fékkst í þau mál var gengið frá stofnun verðlaunanna. Ólíkum aðilum var falið að sjá um einstaka verðlaunaflokka og komu bókmenntaverðlaunin í hlut Sænsku akademíunnar. Voru fyrstu verðlaunin veitt árið 1901.

Ár hvert kallar Sænska akademían eftir tilnefningum og er fjöldinn allur af fólki sem hefur heimild til að senda inn tilnefningar. Er þar um að ræða meðlimi akademíunnar sjálfrar, sem og sambærilegra stofnanna í öðrum löndum, prófessorar í tungumálum og bókmenntafræði, forsetar rithöfundasamtaka og fyrrum verðlaunahafar. Eina skilyrðið er að höfundum er óheimilt er að tilnefna sjálfa sig.

Tilnefningar skulu hafa borist akademíunni fyrir 1. febrúar ár hvert og fara þær því næst til sérstakrar Nóbelsnefndar til meðhöndlunar. Nefndin þrengir hringinn jafnt og þétt, fyrst niður í um tuttugu höfunda og því næst niður í fimm manna lista þegar komið er fram í maí. Næstu fjóra mánuðina kynnir nefndin sér verk þessara fimm höfunda í þaula og gengur því næst til atkvæða í októbermánuði. Sá höfundur hlýtur verðlaunin sem fær meirihluta atkvæða. Einungis þeir koma til greina sem náð hafa í það minnsta tvívegis inn á fimm manna listann og eru því dæmi um að höfundar hafi margoft verið teknir til athugunar.

Nóbelsnefndina skipa átján fulltrúar sem skulu búa yfir mikilli tungumálakunnáttu. Þeir eru skipaðir ævilangt og til skamms tíma var ekki gert ráð fyrir að þeir gætu sagt af sér. Árið 2018 breytti Karl Gústaf XVI reglunum á þann hátt að unnt væri að leysa nefndarmenn undan skyldum sínum í kjölfar hneykslismáls sem skók nefndina og varð til þess að úthlutun verðlaunanna 2018 var frestað um ár.

Verðlaunahafar

 1901 - Sully Prudhomme
 1902 - Theodor Mommsen
 1903 - Bjørnstjerne Bjørnson
 1904 - Frédéric Mistral, José Echegaray
 1905 - Henryk Sienkiewicz
 1906 - Giosuè Carducci
 1907 - Rudyard Kipling
 1908 - Rudolf Eucken
 1909 - Selma Lagerlöf
 1910 - Paul Heyse
 1911 - Maurice Maeterlinck
 1912 - Gerhart Hauptmann
 1913 - Rabindranath Tagore
 1915 - Romain Rolland
 1916 - Verner von Heidenstam
 1917 - Karl Adolph Gjellerup, Henrik Pontoppidan
 1918 - Enginn verðlaunahafi
 1919 - Carl Spitteler
 1920 - Knut Hamsun
 1921 - Anatole France
 1922 - Jacinto Benavente
 1923 - William Butler Yeats
 1924 - Wladyslaw Reymont
 1925 - George Bernard Shaw
 1926 - Grazia Deledda
 1927 - Henri Bergson
 1928 - Sigrid Undset
 1929 - Thomas Mann
 1930 - Sinclair Lewis
 1931 - Erik Axel Karlfeldt
 1932 - John Galsworthy
 1933 - Ivan Bunin
 1934 - Luigi Pirandello
 1936 - Eugene O'Neill
 1937 - Roger Martin du Gard
 1938 - Pearl S. Buck
 1939 - Frans Eemil Sillanpää
 1944 - Johannes V. Jensen
 1945 - Gabriela Mistral
 1946 - Hermann Hesse
 1947 - André Gide
 1948 - T. S. Eliot
 1949 - William Faulkner
 1950 - Bertrand Russell
 1951 - Pär Lagerkvist
 1952 - François Mauriac
 1953 - Winston Churchill
 1954 - Ernest Hemingway
 1955 - Halldór Laxness
 1956 - Juan Ramón Jiménez
 1957 - Albert Camus
 1958 - Boris Pasternak
 1959 - Salvatore Quasimodo
 1960 - Saint-John Perse
 1961 - Ivo Andrić
 1962 - John Steinbeck
 1963 - Giorgos Seferis
 1964 - Jean-Paul Sartre (afþakkaði verðlaunin)
 1965 - Míkhaíl Sholokhov
 1966 - Shmuel Yosef Agnon, Nelly Sachs
 1967 - Miguel Angel Asturias
 1968 - Yasunari Kawabata
 1969 - Samuel Beckett
 1970 - Aleksandr Solzhenitsyn
 1971 - Pablo Neruda
 1972 - Heinrich Böll
 1973 - Patrick White
 1974 - Eyvind Johnson, Harry Martinson
 1975 - Eugenio Montale
 1976 - Saul Bellow
 1977 - Vicente Aleixandre
 1978 - Isaac Bashevis Singer
 1979 - Odysseas Elytis
 1980 - Czesław Miłosz
 1981 - Elias Canetti
 1982 - Gabriel García Márquez
 1983 - William Golding
 1984 - Jaroslav Seifert
 1985 - Claude Simon
 1986 - Wole Soyinka
 1987 - Joseph Brodsky
 1988 - Naguib Mahfouz
 1989 - Camilo José Cela
 1990 - Octavio Paz
 1991 - Nadine Gordimer
 1992 - Derek Walcott
 1993 - Toni Morrison
 1994 - Kenzaburo Oe
 1995 - Seamus Heaney
 1996 - Wislawa Szymborska
 1997 - Dario Fo
 1998 - José Saramago
 1999 - Günter Grass
 2000 - Gao Xingjian
 2001 - V.S. Naipaul
 2002 - Imre Kertész
 2003 - J. M. Coetzee
 2004 - Elfriede Jelinek
 2005 - Harold Pinter
 2006 - Orhan Pamuk
 2007 - Doris Lessing
 2008 - J. M. G. Le Clézio
 2009 - Herta Müller
 2010 - Mario Vargas Llosa
 2011 - Tomas Tranströmer
 2012 - Mo Yan
 2013 - Alice Munro
 2014 - Patrick Modiano
 2015 - Svetlana Aleksíevítsj
 2016 - Bob Dylan
 2017 - Kazuo Ishiguro
 2018 - Olga Tokarczuk (veitt 2019)
 2019 - Peter Handke 
 2020 - Louise Glück
 2021 - Abdulrazak Gurnah
 2022 - Annie Ernaux
 2023 - Jon Fosse
Eftirfarandi konur hafa hlotið Nóbelsverðlaunin í bókmenntum: Selma Lagerlöf, Grazia Deledda, Sigrid Undset, Pearl S. Buck, Gabriela Mistral, Nelly Sachs, Toni Morrison, Nadine Gordimer, Wislawa Szymborska, Elfriede Jelinek, Doris Lessing, Herta Müller, Alice Munro, Svetlana Aleksíevítsj, Olga Tokarczuk, Louise Glück og Annie Ernaux. Aðrir verðlaunahafar eru karlmenn.

Tenglar 
 http://www.nobel.se/literature/laureates/index.html

Heimildir

Tilvísanir

Bókmenntaverðlaun
Nóbelsverðlaun
Listar um bókmenntir
Bókmenntir
Hagfræðiverðlaun seðlabanka Svíþjóðar til minningar Alfreds Nobels eru verðlaun sem seðlabanki Svíþjóðar stofnaði til 1968 og voru fyrst veitt 1969 af konunglegu sænsku vísindaakademíunni til að heiðra þá, sem þótt hafa lagt mikið til og skarað fram úr á sviði hagfræði. Þau eru óformlega nefnd nóbelsverðlaunin í hagfræði og eru veitt samtímis hinum eiginlegu nóbelsverðlaunum.

Listi yfir verðlaunahafa
 1969 - Ragnar Anton Kittil Frisch, Jan Tinbergen
 1970 - Paul Samuelson
 1971 - Simon Kuznets
 1972 - John Hicks, Kenneth Arrow
 1973 - Wassily Leontief
 1974 - Gunnar Myrdal, Friedrich Hayek
 1975 - Leoníd Kantorovítsj, Tjalling Koopmans
 1976 - Milton Friedman
 1977 - Bertil Ohlin, James Meade
 1978 - Herbert Simon
 1979 - Theodore Schultz, Arthur Lewis
 1980 - Lawrence Klein
 1981 - James Tobin
 1982 - George Stigler
 1983 - Gerard Debreu
 1984 - Richard Stone
 1985 - Franco Modigliani
 1986 - James Buchanan yngri
 1987 - Robert Solow
 1988 - Maurice Allais
 1989 - Trygve Haavelmo
 1990 - Harry Markowitz, Merton Miller, William Sharpe
 1991 - Ronald Coase
 1992 - Gary Becker
 1993 - Robert Fogel, Douglass North
 1994 - Reinhard Selten, John Forbes Nash, John Harsanyi
 1995 - Robert Lucas Jr
 1996 - James Mirrlees, William Vickrey
 1997 - Robert Merton, Myron Scholes
 1998 - Amartya Sen
 1999 - Robert Mundell
 2000 - James Heckman, Daniel McFadden
 2001 - George A. Akerlof, Michael Spence, Joseph E. Stiglitz
 2002 - Daniel Kahneman, Vernon L. Smith
 2003 - Robert F. Engle, Clive W. J. Granger
 2004 - Finn E. Kydland, Edward C. Prescott
 2005 - Robert J. Aumann, Thomas Schelling
 2006 - Edmund Phelps
 2007 - Leonid Hurwicz, Eric Maskin og Roger Myerson
 2008 - Paul Krugman
 2009 - Elinor Ostrom, Oliver E. Williamson
 2010 - Peter A. Diamond, Dale T. Mortensen og Christopher A. Pissarides
 2011 - Thomas J. Sargent og Christopher A. Sims
 2012 - Alvin Roth og Lloyd Shapley
 2013 - Eugene Fama, Robert J. Shiller og Lars Peter Hansen
 2014 - Jean Tirole
 2015 - Oliver Hart
 2016 - Bengt Holmström
 2017 - Richard Thaler
 2018 - William Nordhaus og Paul Romer
 2019 - Abhijit Banerjee, Esther Duflo og Michael Kremer
 2020 - Paul Milgrom og Robert Wilson
 2021 - David Card, Joshua Angrist og Guido Imbens
 2022 - Ben Bernanke, Douglas Diamond og Philip Dybvig
 2023 - Claudia Goldin

Tenglar 
 Verðlaunahafar 

Nóbelsverðlaun
Listar um hagfræði
Hagfræði
Booker-bókmenntaverðlaunin eru ein virtustu bókmenntarverðlaun heims og eru veitt á hverju ári rithöfundi sem er þegn Breska samveldisins eða Írlands. Booker fyrirtækið stofnaði til verðlaunanna árið 1968. Til að tryggja að einungis fyrsta flokks bækur séu valdar eru dómarar valdir úr einvalaliði gagnrýnenda, rithöfunda og háskólamanna. Síðan 2002 hafa verðlaunin gengið undir nafninu „Man Booker verðlaunin“, vegna stuðnings fjárfestingarfélagsins Man Group plc.. Rússnesk útgáfa verðlaunanna var sett á fót árið 1992.

Forval bókanna getur verið tvenns konar. Bókaútgefendur geta sent inn handrit, eða dómarar geta beðið um að ákveðin handrit eða bækur séu sendar inn. Árið 2003 voru 110 bækur sendar inn af útgefendum, en dómarar báðu um að 10 bókum væri bætt við það.

Verðlaunahafar
Hér fyrir neðan er listi yfir verðlaunahafa og tilnefningar til Booker-verðlaunanna. Nöfn verðlaunahafa eru tilgreind fremst fyrir hvert ár og feitletruð. Íslensk nöfn þeirra bóka sem komið hafa út á íslensku eru tilgreind aftan við upprunaleg nöfn.
 1969: Percy Howard Newby, Something to Answer For 
 Barry England, Figures in a Landscape
 Nicholas Mosley, Impossible Object
 Iris Murdoch, The Nice and the Good
 Muriel Spark, The Public Image
 G. M. Williams, From Scenes like These

 1970: Bernice Rubens, The Elected Member
 A. L. Barker, John Brown's Body
 Elizabeth Bowen, Eva Trout
 Iris Murdoch, Bruno's Dream
 William Trevor, Mrs Eckdorf in O'Neill's Hotel
 T. W. Wheeler, The Conjunction

 1971: Vidiadhar Surajprasad Naipaul, In a Free State
 Thomas Kilroy, The Big Chapel
 Doris Lessing, Briefing for a Descent into Hell
 Mordecai Richler, St Urbain's Horseman
 Derek Robinson, Goshawk Squadron
 Elizabeth Taylor, Mrs Palfrey at the Claremont

 1972: John Berger, G
 Susan Hill, Bird of Night
 Thomas Keneally, The Chant of Jimmy Blacksmith
 David Storey, Pasmore

 1973: James Gordon Farrell, The Siege of Krishnapur
 Beryl Bainbridge, The Dressmaker
 Elizabeth Mavor, The Green Equinox
 Iris Murdoch, The Black Prince (Svarti prinsinn)

 1974: Nadine Gordimer, The Conservationist, og Stanley Middleton, Holiday
 Kingsley Amis, Ending Up
 Beryl Bainbridge, The Bottle Factory Outing
 C. P. Snow, In Their Wisdom

 1975: Ruth Prawer Jhabvala, Heat and Dust
 Thomas Keneally, Gossip from the Forest

 1976: David Storey, Saville 
 André Brink, An Instant in the Wind
 R. C. Hutchinson, Rising
 Brian Moore, The Doctor's Wife
 Julian Rathbone, King Fisher Lives
 William Trevor, The Children of Dynmouth

 1977: Paul Scott, Staying On
 Paul Bailey, Peter Smart's Confessions
 Caroline Blackwood, Great Granny Webster
 Jennifer Johnston, Shadows on our Skin
 Penelope Lively, The Road to Lichfield
 Barbara Pym, Quartet in Autumn

 1978: Iris Murdoch, The Sea, the Sea (Hafið, hafið) 
 Kingsley Amis, Jake's Thing
 André Brink, Rumours of Rain
 Penelope Fitzgerald, The Bookshop
 Jane Gardam, God on the Rocks
 Bernice Rubens, A Five-Year Sentence

 1979: Penelope Fitzgerald, Offshore
 Thomas Kneally, Confederates
 Vidiadhar Surajprasad Naipaul, A Bend in the River
 Julian Rathbone, Joseph
 Fay Weldon, Praxis

 1980: William Golding, Rites of Passage 
 Anthony Burgess, Earthly Powers
 Anita Desai, Clear Light of Day
 Alice Munro, The Beggar Maid
 Julian O'Faolain, No Country for Young
 Barry Unsworth, Pascali's Island
 J. L. Carr, A Month in the Country

 1981: Salman Rushdie, Midnight's Children (Miðnæturbörn)
 Molly Keane, Good Behaviour
 Doris Lessing, The Sirian Experiments
 Ian McEwan, The Comfort of Strangers
 Ann Schlee, Rhine Journey
 Muriel Spark, Loitering with Intent
 D. M. Thomas, The White Hotel

 1982: Thomas Keneally, Schindler's Ark (Listi Schindlers) 
 John Arden, Silence Among the Weapons
 William Boyd, An Ice-Cream War
 Lawrence Durrell, Constance or Solitary
 Alice Thomas Ellis, The 27th Kingdom
 Timothy Mo, Sour Sweet

 1983: J. M. Coetzee, Life and Times of Michael K 
 Malcolm Bradbury, Rates of Exchange
 John Fuller, Flying to Nowhere
 Anita Mason, The Illusionist
 Salman Rushdie, Shame
 Graham Swift, Waterland

 1984: Anita Brookner, Hotel du Lac 
 J. G. Ballard, Empire of the Sun
 Julian Barnes, Flaubert's Parrot
 Anita Desai, In Custody
 Penelope Lively, According to Mark
 David Lodge, Small World

 1985: Keri Hulme, The Bone People 
 Peter Carey, Illywhacker
 J. L. Carr, The Battle of Pollocks Crossing
 Doris Lessing, The Good Terrorist
 Jan Morris, Last Letters from Hav
 Iris Murdoch, The Good Apprentice

 1986: Kingsley Amis, The Old Devils 
 Margaret Atwood, The Handmaid's Tale (Saga þernunnar)
 Paul Bailey, Gabriel's Lament
 Robertson Davies, What's Bred in the Bone
 Kazuo Ishiguro, An Artist of the Floating World
 Timothy Mo, An Insular Possession

 1987: Penelope Lively, Moon Tiger 
 Chinua Achebe, Anthills of the Savannah
 Peter Ackroyd, Chatterton
 Nina Bawden, Circles of Deceit
 Brian Moore, The Colour of Blood
 Iris Murdoch, The Book and the Brotherhood

 1988: Peter Carey, Oscar and Lucinda 
 Bruce Chatwin, Utz
 Penelope Fitzgerald, The Beginning of Spring
 David Lodge, Nice Work
 Salman Rushdie, The Satanic Verses (Söngvar satans)
 Marina Warner, The Lost Father

 1989: Kazuo Ishiguro, The Remains of the Day (Dreggjar dagsins) 
 Margaret Atwood, Cat's Eye John Banville, The Book of Evidence Sybille Bedford, Jigsaw James Kelman, A Disaffection Rose Tremain, Restoration 1990: Antonia Susan Byatt, Possession 
 Beryl Bainbridge, An Awfully Big Adventure
 John McGahern, Amongst Women
 Brian Moore, Lies of Silence
 Mordecai Richler, Solomon Gursky Was Here

 1991: Ben Okri, The Famished Road 
 Martin Amis, Time's Arrow
 Roddy Doyle, The Van
 Rohinton Mistry, Such a Long Journey
 Timothy Mo, The Redundancy of Courage
 William Trevor, Reading Turgenev (from Two Lives)

 1992: Michael Ondaatje, The English Patient (Enski sjúklingurinn), og Barry Unsworth, Sacred Hunger 
 Christoper Hope, Serenity House
 Patrick McCabe, The Butcher Boy
 Ian McEwan, Black Dogs
 Michèle Roberts, Daughters of the House

 1993: Roddy Doyle, Paddy Clarke Ha Ha Ha (Paddy Clarke, ha, ha, ha) 
 Tibor Fisher, Under the Frog
 Michael Ignatieff, Scar Tissue
 David Malouf, Remembering Babylon
 Caryl Phillips, Crossing the River
 Carol Shields, The Stone Diaries

 1994: James Kelman, How late it was, how late 
 Romesh Gunesekera, Reef
 Abdulrazak Gurnah, Paradise
 Alan Hollinghurst, The Folding Star
 George Mackay Brown, Beside the Ocean of Time
 Jill Paton Walsh, Knowledge of Angels

 1995: Pat Barker, The Ghost Road 
 Justin Cartwright, In Every Face I Meet
 Salman Rushdie, The Moor's Last Sigh (Síðasta andvarp Márans)
 Barry Unsworth, Morality Play
 Tim Winton, The Riders

 1996: Graham Swift, Last Orders (Hestaskálin) 
 Margaret Atwood, Alias Grace
 Beryl Bainbridge, Every Man for Himself
 Seamus Deane, Reading in the Dark
 Shena Mackay, The Orchard on Fire
 Rohinton Mistry, A Fine Balance

 1997: Arundhati Roy, The God of Small Things (Guð hins smáa) Jim Crace, Quarantine
 Mick Jackson, The Underground Man
 Bernard MacLaverty, Grace Notes
 Tim Parks, Europa
 Madeline St John, The Essence of the Thing

 1998: Ian McEwan, Amsterdam (Amsterdam) 
 Beryl Bainbridge, Master Georgie
 Julian Barnes, England England
 Martin Booth, The Industry of Souls
 Patrick McCabe, Breakfast on Pluto
 Magnus Mills, The Restraint of Beasts (Taumhald á skepnum)

 1999: J. M. Coetzee, Disgrace (Vansæmd) 
 Anita Desai, Fasting, Feasting
 Michael Frayn, Headlong
 Andrew O'Hagan, Our Fathers
 Ahdaf Soueif, The Map of Love
 Colm Tóibín, The Blackwater Lightship

 2000: Margaret Atwood, The Blind Assassin 
 Trezza Azzopardi, The Hiding Place
 Michael Collins, The Keepers of Truth
 Kazuo Ishiguro, When we were Orphans (Veröld okkar vandalausra)
 Matthew Kneale, English Passengers
 Brian O'Doherty, The Deposition of Father McGeevy

 2001: Peter Carey, True History of the Kelly Gang Ian McEwan, Atonement (Friðþæging)
 Andrew Miller, Oxygen
 David Mitchell, [number9dream
 Rachel Seiffert, The Dark Room
 Ali Smith, Hotel World

 2002: Yann Martel, Life of Pi (Sagan af Pí)
 Rohinton Mistry, Family Matters
 Carol Shields, Unless
 William Trevor, The Story of Lucy Gault
 Sarah Waters, Fingersmith
 Tim Winton, Dirt Music

 2003: D.B.C. Pierre, Vernon God Little Monica Ali, Brick Lane
 Margaret Atwood, Oryx and Crake
 Damon Galgut, The Good Doctor
 Zoë Heller, Notes on a Scandal
 Clare Morrall, Astonishing Splashes of Colour

 2004: Alan Hollinghurst, The Line of Beauty Achmat Dangor, Bitter Fruit 
 Sarah Hall, The Electric Michelangelo 
 David Mitchell, Cloud Atlas 
 Colm Tóibín, The Master 
 Gerard Woodward, I'll Go to Bed at Noon

 2005: John Banville, The Sea Julian Barnes, Arthur & George
 Sebastian Barry, A Long Long Way
 Kazuo Ishiguro, Never Let Me Go (Slepptu mér aldrei)
 Ali Smith, The Accidental
 Zadie Smith, On Beauty

 2006: Kiran Desai, The Inheritance of Loss Kate Grenville, The Secret River
 M. J. Hyland, Carry Me Down
 Hisham Matar, In the Country of Men
 Edward St Aubyn, Mother's Milk (novel)|Mother's Milk
 Sarah Waters, The Night Watch

 2007: Anne Enright, The Gathering Nicola Barker, Darkmans
 Mohsin Hamid, The Reluctant Fundamentalist
 Lloyd Jones, Mister Pip
 Ian McEwan, On Chesil Beach
 Indra Sinha,, Animal's People
 2008: Aravind Adiga, The White Tiger Sebastian Barry, The Secret Scripture
 Amitav Ghosh, Sea of Poppies
 Linda Grant, The Clothes on Their Backs
 Philip Hensher, The Northern Clemency
 Steve Toltz, The Little Stranger
 2009: Hilary Mantel, Wolf Hall A. S. Byatt, The Children's Book
 J. M. Coetzee, Summertime
 Adam Foulds, The Quickening Maze
 Simon Mawer, The Glass Room
 Sarah Waters, The Little Stranger
 2010: Howard Jacobson, The Finkler Question Peter Carey, Parrot and Olivier in America
 Emma Donoghue, Room
 Damon Galgut, In a Strange Room
 Andrea Levy, The Long Song
 Tom McCarthy, C
 2011: Julian Barnes, The Sense of an Ending Carol Birch, Jamrach's Menagerie
 Patrick deWitt, The Sisters Brothers
 Esi Edugyan, Half-Blood Blues
 Stephen Kelman, Pigeon English
 A D Miller, Snowdrops
 2012: Hilary Mantel, Bring Up the Bodies Tan Twan Eng, The Garden of Evening Mists
 Deborah Levy, Swimming Home
 Alison Moore, The Lighthouse
 Will Self, Umbrella
 Jeet Thayil, Narcopolis
 2013: Eleanor Catton, The Luminaries NoViolet Bulawayo, We Need New Names
 Jim Crace, Harvest
 Jhumpa Lahiri, The Lowland
 Ruth Ozeki, A Tale for the Time Being
 Colm Tóibín, The Testament of Mary
 2014: Richard Flanagan, The Narrow Road to the Deep North Joshua Ferris, To Rise Again at a Decent Hour
 Karen Joy Fowler, We Are All Completely Beside Ourselves
 Howard Jacobson, J
 Neel Mukherjee, The Lives of Others
 Ali Smith, How to Be Both
 2015: Marion James, A Brief History of Seven Killings Hanya Yanagihara, A Little Life
 Anne Tyler, A Spool of Blue Thread
 Tom McCarthy, Satin Island
 Chigozie Obioma, The Fishermen
 Sunjeev Sahota, The Year of the Runaways
 2016: Paul Beatty, The Sellout Deborah Levy, Hot Milk
 Graeme Macrae Burnet, His Bloody Project
 Ottessa Moshfegh, Eileen
 David Szalay, All That Man Is
 Madeleine Thien, Do Not Say We Have Nothing
 2017: George Saunders, Lincoln in the Bardo Paul Auster, 4321
 Fiona Mozley, Elmet
 Moshin Hamid, Exit West
 Emily Fridlund, History of Wolves
 Ali Smith, Autumn
 2018: Anna Burns, Milkman Daisy Johnson, Everything Under
 Rachel Kushner, The Mars Room
 Esi Edugyan, Washington Black
 Richard Powers, The Overstory
 Robin Robertson, The Long Take
 2019: Margaret Atwood, The Testaments	og Bernardine Evaristo,	Girl, Woman, Other Lucy Ellmann, Ducks, Newburyport
 Chigozie Obioma, An Orchestra of Minorities
 Salman Rushdie, Quichotte
 Elif Shafak, 10 Minutes 38 Seconds in This Strange World
 2020: Douglas Stuart, Shuggie Bain Diane Cook, The New Wilderness
 Tsitsi Dangarembga, This Mournable Body
 Avni Doshi, Burnt Sugar
 Maaza Mengiste, The Shadow King
 Brandon Taylor, Real Life
 2021: Damon Galgut, The Promise'	
 Anuk Arudpragasam, A Passage North Patricia Lockwood, No One Is Talking About This Nadifa Mohamed, The Fortune Men Richard Powers, Bewilderment	
 Maggie Shipstead, Great Circle''

Tilvísanir

Bókmenntaverðlaun
Yann Martel (fæddur 25. júní 1963) er kanadískur rithöfundur. Faðir Yanns Martels starfaði sem kennari og síðar sem diplómati á meðan Yann ólst upp. Störf föður hans höfðu í för með sér að fjölskyldan var stöðugt að flytja heimshorna á milli og þau bjuggu meðal annars í Alaska, Frakklandi, Mexíkó, Kosta Ríka og í kanadísku héruðunum Ontario og Bresku Kólumbíu.

Á fullorðinsárum sínum hélt hann Yann áfram að ferðast um heiminn, og dvaldi meðal annars í Íran, Tyrklandi og Indlandi. Að loknu heimspekinámi við Trent háskólann í Peterborough í Ontario, ákvað hann að leggja fyrir sig ritstörf. Dvöl hans í hinum ýmsu menningarheimum hefur haft áhrif á skrif hans, eins og glögglega má sjá í Sögunni af Pí sem aflaði honum hinna virtu Booker-bókmenntaverðlauna árið 2002. Þegar hann undirbjó sig fyrir að skrifa Söguna um Pí, varði Yann Martel sex mánuðum við að heimsækja moskur, musteri, kirkjur og dýragarða í Indlandi. Að því loknu varði hann heilu ári við lestur trúarlegra texta og sagna af skipbrotsmönnum. Eftir þessar rannsóknir tók það hann tvö ár í viðbót að skrifa bókina.

Aðspurður segist Yann Martel nú búa í Montréal í Québec-héraði í Kanada, vegna þess að þar lenti flugvélin. Hann kann illa við að vera bundinn einhverju og á því litlar eignir og þegar hann skorti fé áður fyrr tók hann hver þau störf sem veittu honum færi á að ferðast og skrifa.

Bækur eftir höfundinn
 Life of Pi - (2001)
 Á íslensku: Sagan af Pí (Bjartur, 2003) - (Þýð. Jón Hallur Stefánsson)
 Self - (1996)
 Facts Behind the Helsinki Roccamatios (smásagnasafn) - (1993)

Bókmenntaverðlaun
 Vann Booker-bókmenntaverðlaunin árið 2002.
 Vann Hugh MacLennan-bókmenntaverðlaunin árið 2001.
 Tilnefndur til Governor General-bókmenntaverðlaunanna árið 2001.
 Tilnefndur til kanadísku Chapters/Books verðlaunanna fyrir fyrstu skáldsögu höfundar.
 Vann Journey-verðlaunin.

Martel, Yann
Magnús Þór Jónsson (fæddur 7. apríl 1945 í Reykjavík á Íslandi) er íslenskur tónlistarmaður, dægurlagahöfundur, rithöfundur og myndlistarmaður, hann er best þekktur undir listamannsnafninu Megas.

Uppeldi og nám 
Megas fæddist 7. apríl 1945, sonur skáldkonunnar Þórunnar Elfu Magnúsdóttur og Jóns Þórðarsonar kennara og rithöfundar. Magnús Magnússon nafni hans og móðurafi var verkamaður í Reykjavík sem stundaði jafnframt sjóinn. Margrét amma Megasar var frá Horni í Skorradal en föðurforeldrarnir Snæfellingar. Þau hétu Sesselja Jónsdóttir og Þórður Pálsson frá Borgarholti í Miklaholtshreppi þar sem þau stunduðu búskap.

Megas ólst upp í Norðurmýrinni í Reykjavík og gekk í Austurbæjarskólann og svo í Menntaskólann í Reykjavík, þaðan sem hann lauk stúdentsprófi árið 1965. Þá vann hann um hríð sem gjaldkeri í Landsbankanum, en hélt svo til Noregs til að stunda nám í þjóðháttafræði við Háskólann í Osló.

Megas byrjaði snemma að fást við lagasmíðar og textagerð, lærði á píanó og samdi meðal annars lagið um Gamla sorrí Grána fyrir fermingu. Á gagnfræðaskólaárunum samdi hann menúetta áður en hann hellti sér út í þjóðlagapælingar, keypti sér nótnabók með amerískri alþýðutónlist og lagði sig eftir skandinavískum þjóðlögum. Frá æskuárum Megasar er einnig til fjöldi teikninga af ýmsum toga sem hann hefur haldið til haga. Helstu áhrifavaldar Megasar á æskuárum hans voru Halldór Laxness og Elvis Presley.

Á menntaskólaárunum tók Megas þátt í að mála leiktjöld fyrir hundrað ára afmælissýningu Útilegumannanna eftir Matthías Jochumsson, gerði myndskreytingar í skólablaðið og fékk nokkur ljóða sinna birt í blaðinu og smásögur. Hann hlustaði á klassík, einkum þungmelta tólf tóna tónlist og Bob Dylan, en margorðir textar Dylans heilluðu Megas og höfðu veruleg áhrif á hann. Að loknu stúdentsprófi innritaðist Megas í Háskólann. Þar rakst hann á nafnið Megas í grískri orðabók og ætlaði að nota það sem skáldanafn þegar hann reyndi að fá birta eftir sig smásögu í Lesbók Morgunblaðsins. Smásagan komst inn eftir nokkrar hremmingar en hann varð að birta hana undir eigin nafni. Engu að síður notaði hann listamannsnafnið Megas eftir þetta.

Um jólin 1968 gaf hann út bókina Megas, sem innihélt lögin Dauði Snorra Sturlusonar, Jón Sigurðsson & sjálfstæðisbarátta Íslendinga, Með gati, Ófelía, Ragnheiður biskupsdóttir, Silfur Egils, Um óheppilega fundvísi Ingólfs Arnarsonar, Um skáldið Jónas, Um grimman dauða Jóns Arasonar og Vertu mér samferða inní blómalandið, amma. Stuttu síðar kom út annað heftið og það þriðja árið 1973, sem hét Megas kominn, en fráleitt farinn.

Áður en fyrsta hljómplata hans kom út í Noregi árið 1972 komu út eftir hann þrjú hefti með textum, nótum og teikningum. Þau hétu einfaldlega Megas I (1968), Megas II (1969) og Megas III (1970). Árið 1973 gaf hann heftin þrjú út aftur, endurskoðuð, og bætti fjórða heftinu við, Megas IV. Margt af því efni sem birtist í heftunum átti síðar eftir að rata inn á plöturnar hans.

Útgefin verk

Hljómplötur 
1972 - Megas
1975 - Millilending
1975 - Smáskífa: Spáðu í mig / Komdu og skoðaðu í kistuna mína
1976 - Fram og aftur blindgötuna
1977 - Á bleikum náttkjólum
1978 - Nú er ég klæddur og kominn á ról
1978 - Drög að sjálfsmorði
1986 - Í góðri trú
1987 - Loftmynd (hljómplata)
1988 - Höfuðlausnir
1988 - Bláir draumar
1990 - Hættuleg Hljómsveit og Glæpakvendið Stella
1992 - Þrír blóðdropar
1993 - Paradísarfuglinn - Safnplata
1994 - Drög að upprisu - Tónleikar í MH
1996 - Til hamingju með fallið
1997 - Fláa veröld
2000 - Svanasöngur á leiði
2001 - Far þinn veg
2001 - Haugbrot
2002 - (Kristilega kærleiksblómin spretta í kringum) Hitt og þetta
2002 - Megas 1972-2002 - Safnplata
2005 - Hús datt (með Súkkat)
2006 - Passíusálmar í Skálholti upptaka frá 2001
2006 - Greinilegur púls með Björk o.fl.
2006 - Drög að upprisu - Tónleikar í MH - aukin útgáfa
2006 - Hættuleg Hljómsveit og Glæpakvendið Stella- með demó-upptökum
2006 - Pældu í því sem pælandi er í - Safnplata
2007 - Frágangur ásamt Senuþjófunum
2007 - Hold er mold ásamt Senuþjófunum
2008 - Á Morgun ásamt Senuþjófunum
2009 - Segðu Ekki Frá (Með Lífsmarki) tvöföld tónleikaplata ásamt Senuþjófum
2011 - (Hugboð um) Vandræði ásamt Senuþjófunum
2011 - Aðför að lögum ásamt Strengjum
2012 - Megas raular lögin sín
2017 - Ósómaljóð (Megas syngur Ósómaljóð Þorvaldar Þorsteinssonar)
2020 - Syngdu eitthvað gamalt! (Safnplata)

Bækur 
1968 - Megas I, ljóðabók, endurútg. 1973
1968 - Megas II, ljóðabók, endurútg. 1973
1973 - Megas III, ljóðabók
1990 - Sól í Norðurmýri: píslarsaga úr Austurbæ ásamt Þórunni Valdimarsdóttur 
1991 - Textar
1994 - Björn og Sveinn eða makleg málagjöld
2001 - Megas. Greinasafn eftir ýmsa höfunda, myndir, nótur, viðtöl. Mál og menning 2001

Megas

Megas I-III Pjáturútgáfa (desember 2009) í 20 eintökum númeruð og árituð

Megas I-III endurútgefin (2009/10) í allt að 100 eintökum

Von er á nýrri textabók JPV gefur út 2010 eða 2011

Heimildir 

 Þórunn Valdimarsdóttir. 1993. Sól í Norðurmýri: píslarsaga úr Austurbæ. Mál og menning, Reykjavík.

 Jónatan Garðarsson. 2002. Megas 1972-2002. Æviágrip í bæklingi plötunnar (Kristilega kærleiksblómin spretta í kringum) Hitt og þetta. Íslenskir tónar, Reykjavík.
Gdańsk (Þýska: Danzig, Latína: Gedanum) er 6. stærsta borg Póllands og höfuðborg Pommern sýslu.

 Flatarmál: 262 km²
 Mannfjöldi: 460 524

Fólk 
 Świętopełk (1191-1266)
 Jan Dantyszek (1485-1548)
 Abraham van den Blocke (1572-1628)
 Izaak van den Blocke (1572-1626)
 Jeremiasz Falck (1610-1667) 
 Jerzy Strakowski (1614-1675)
 Jan Heweliusz (1611-1687)
 Gabriel Daniel Fahrenheit (1686-1736) 
 Daniel Gralath (1708-1767)
 Daniel Chodowiecki (1726-1801)
 Adam Kazimierz Czartoryski, (1734-1823)
 Jan Uphagen (1731-1802)
 Krzysztof Celestyn Mrongovius (1764-1855)
 Arthur Schopenhauer (1788-1860)
 Lech Bądkowski (1920-1984)
 Günter Grass (1927-2015)
 Lech Wałęsa (1943)
 Krzysztof Kolberger (1950)
 Jan de Weryha-Wysoczański (1950)
 Jerzy Owsiak (1953)
 Donald Tusk (1957)
 Paweł Huelle (1957)
 Zbigniew Wąsiel (1966)
 Dariusz Michalczewski (1968)

Tenglar 
 www.gdansk.pl 

Borgir í Póllandi
Hansasambandið
Stærðfræði er rökvísindi sem beitir ströngum, rökfræðilegum aðferðum til að fást við tölur, rúm, ferla, varpanir, mengi, mynstur, breytingar o.þ.h. Einnig er stærðfræði sú þekking sem leidd er út með rökréttum hætti frá ákveðnum fyrirframgefnum forsendum sem kallaðar eru frumsendur. Þeir sem starfa við rannsóknir og hagnýtingu á stærðfræði eru kallaðir stærðfræðingar.

Þrátt fyrir að stærðfræðin sé ekki náttúruvísindagrein þar eð stærðfræðingar gera ekki athuganir eða tilraunir á náttúrunni er hún ein helsta undirstöðugrein allra raunvísinda, verkfræði og hagfræði. Hvergi hefur þó orðið jafn sterk samsvörun milli stærðfræðinnar og hins raunverulega heims og í eðlisfræði. Uppgötvanir stærðfræðinga á nýjum stærðfræðilegum fyrirbærum virðast oft hafa litla tengingu við raunveruleikann þegar þær eiga sér stað, en leiða jafnoft til framfara í tilteknum vísindagreinum.

Saga stærðfræðinnar 

Stærðfræði hefur fylgt manninum frá örófi alda, en elstu skráðu heimildir sýna stærðfræði í mikilli notkun í Súmeru og síðar Babýlóníu, þar sem vitað er að menn þekktu pí, hornasummu þríhyrnings og veldisreikning, svo að fátt eitt sé nefnt. Babýlóníumenn héldu skrár yfir landareignir og búfénað, stunduðu verslun, og skiluðu jafnvel mjög frumstæðum skattaskýrslum. Þessi iðja krafðist skilnings á tölum og einföldum reikniaðgerðum sem giltu um tölurnar, svo sem samlagningu, frádrátt, margföldun og deilingu. 

Þó eru til enn þá eldri heimildir um stærðfræði, frá því löngu áður en ritlistin kom til. Fornleifafræðingar hafa fundið mannvistarleifar í suðurhluta Afríku sem benda til þess að reikningar og tímamælingar (byggðar á staðsetningu stjarna) hafi verið stundaðar um 70.000 f.Kr. Ishangobeinið, sem fannst við upptök Nílar (í Norðaustur-Kongó), varðveitir elstu þekktu heimildina um runu frumtalna, ásamt nokkrum jafnhlutfallarunum, en beinið er frá um 20.000 f.Kr. Fornegyptar gerðu teikningar af einföldum rúmfræðilegum fyrirbærum um 5.000 f.Kr.

Indversk stærðfræði 
Yngri heimildir eru til frá Indlandi. Eftir hrun siðmenningarinnar í Indusdalnum um 1.500 f.Kr. komu fram ýmsir stærðfræðingar. Málfræðingurinn Panini lagði fram málfræðireglur á 5. öld f.Kr. fyrir sanskrít með hætti sem líkist nútímalegu stærðfræðitáknmáli. Var fágun þess slík að búa má til Turing-vélar með því. Í dag er Panini-Backus-málskilgreiningarformið gjarnan notað til að skilgreina formleg mál í tölvum.

Indverski stærðfræðingurinn Pingala, sem uppi var á 4. eða 3. öld f.Kr. rannsakaði það sem við þekkjum í dag sem Fibbonaccirununa, ásamt Pascalsþríhyrningnum og tvíundarkerfi. Hann notaðist við einfaldan punkt til þess að tákna núll, en það er eitt af elstu dæmum um sérstakt tákn fyrir núll.

Bakshalihandritið, sem var ritað einhvern tímann á milli 200 f.Kr. og 200 e.Kr. sýnir meðal annars lausnir á línulegum jöfnuhneppum með allt að fimm óþekktum stærðum, lausn annars stigs jöfnu, geómetrískar raðir og jafnvel neikvæðar tölur, sem þóttu vafasamar í margar aldir þar á eftir. Einnig virðast indverskir stærðfræðingar frá Jaina-tímabilinu hafa þekkt mismunandi stig óendanleika, mengjafræði, logra, umraðanir og margt fleira.

Grísk og hellenísk stærðfræði 

Saga grískrar stærðfræði hófst um 500 f.Kr. þegar Þales og Pýþagóras fluttu þekkingu Babýlóníumanna og Egypta til Grikklands. Þales notaði rúmfræði til að reikna hæðir píramída og fjarlægð skipa frá ströndu. Talið er að Pýþagóras hafi lagt fram pýþagórasarregluna, sem er kennd við hann, og að hann hafi notað algebraískar reglur til að reikna út pýþagórískar þrenndir.

Kínversk stærðfræði 
Í Kína árið 212 f.Kr. skipaði keisarinn Qin Shi Huang (Shi Huang-ti) fyrir um að allar bækur skyldu brenndar. Þó svo að þessari tilskipun hafi ekki verið fylgt til hlítar, hefur lítið varðveist um sögu kínverskrar stærðfræði. Það að Kínverjar skrifuðu á bambus gerði lítið til þess að bæta úr því.

Heimildir um talnaritun hafa fundist í skjaldbökuskeljum, en Kínverjar notuðust við tugakerfi sem var þannig að tölur voru ritaðar ofan frá og niður, með tákni hverrar einingar, ásamt tugveldismargföldunartákni inn á milli. Þannig var talan 123 rituð með því að skrifa táknið fyrir 1, svo táknið fyrir hundrað, svo táknið fyrir 2, svo táknið fyrir tug, loks táknið fyrir 3. Á sínum tíma var þetta fullkomnasta talnaritunarkerfi heims, en það gaf færi á útreikningum með reiknitækjum á borð við suan pan og abakus. 

Elsta stærðfræðitengda ritið sem lifði af bókabrennuna var I Ching frá 12. öld f.Kr., sem notast við 64 umraðanir strika sem voru ýmist heil eða brotin. Þýski stærðfræðingurinn Gottfried Wilhelm von Leibniz hafði mikinn áhuga á þessu riti, og telja sumir að hugmynd hans að tvíundarkerfinu hafi komið þaðan.

Kínverjar uppgötvuðu ýmislegt sem Evrópa fór lengi vel á mis við, á borð við neikvæðar tölur, tvíliðuregluna, notkun fylkjareiknings til að leysa línuleg jöfnuhneppi, og kínverslu leifaregluna. Einnig þekktu Kínverjar Pascalsþríhyrninginn og þríliður löngu áður en þær þekktust í Evrópu.

Persnesk og arabísk stærðfræði 

Íslamska heimsveldið sem náði yfir Miðausturlönd, norðurhluta Afríku, Íberíuskagann og hluta Indlands (sem nú er Pakistan) á 8. öld varðveitti og þýddi mikið af grískum stærðfræðiritum, sem þá höfðu gleymst víða í Evrópu. Einnig voru þýdd indversk stærðfræðirit, sem höfðu mikil áhrif, og urðu grunnur að gerð arabískra talna, sem við notum í dag. 

Muhammad ibn Musa al-Khwarizmi ritaði inngangsrit að því sem í dag þekkist sem algebra, og er það nafn dregið af einu orði í nafni bókarinnar. Einnig er erlent nafn reiknirita (algóriþmi) dregið af nafni al-Khwarizmi sjálfs. Algebra þróaðist talsvert í höndum Abu Bakr al-Karaji (953-1029), og Abul Wafa þýddi verk Díófantósar, og fann síðar upp tangens.

Stærðfræði á Íslandi 
Elstu heimildir um notkun talna og stærðfræði á Íslandi (reyndar öllum Norðurlöndum) er úr Hauksbók eftir Hauk Erlendsson.

Greinar stærðfræðinnar 

Stærðfræðin skiptist niður í nokkrar undirgreinar, má þar einna helst nefna eftirfarandi:

 Algebra er sú grein sem fæst við jöfnur og óþekktar stærðir í þeim.
 Rúmfræði fæst við lögun og stærð hluta í rúmi.
 Stærðfræðigreining greinir stærðfræðileg föll með notkun örsmæðareiknings.
 Talnafræði fjallar um eiginleika talna.
 Hagnýt stærðfræði brúar bilið á milli stærðfræði og annarra vísindagreina.
 Strjál stærðfræði fjallar um ósamfelldar stærðir í stærðfræðinni, t.d. mætti færa rök fyrir því að talnafræði væri undirgrein strjállar stærðfræði.

Þetta eru aðeins nokkrar greinar innan stærðfræðinnar, fyrir lengri lista sá aðalgreinina fyrir þennan lið.

Frægir stærðfræðingar 
''Höfuðgrein: Frægir stærðfræðingar

Pýþagóras — Leibniz — Newton — Euler — Gauss — Mandelbrot — Shannon — Turing — Wiles — Fermat — Gödel

Tilvísanir

Tenglar 
 Orðasafn Íslenska stærðfræðafélagsins 
 Hugtök í stærðfræði , kennslubók í stærðfræði
Kraká (pólska: Kraków, þýska: Krakau, latína: Cracovia) er önnur stærsta borg Póllands og höfuðborg Litla-Pólland sýslu. Hún er í suðurhluta Póllands við ána Vislu.

Saga 
Fyrstu heimildir um byggð í Kraká er hægt að rekja aftur til 996. Það er þó talið að allstór bær hafi verið þar nokkru lengur, og fyrst á Wawel hæðinni. Árið 1000 var Kraká gerð að biskupssetri og árið 1038 að höfuðborg Póllands.

Á 13. öld var borgin endurskipulögð samkvæmt svokölluðu "skákborðsskipulagi", þannig að frá aðaltorginu lágu fjórar götur í hverja átt, sem voru svo tengdar með minni götum og umhverfis allt lágu borgarmúrarnir. Fyrir utan borgarmúrana lágu svo minni og sjálfstæðir bæir sem með tímanum urðu sameinaðir Kraká. Árið 1364 var í Kraká stofnaður elsti háskóli í Póllandi, Uniwersytet Jagielloński, sem þá kallaðist Akademia Krakowska.

Á 15. og 16. öld var Pólland eitt af stórveldum Evrópu og í Kraká átti því sér stað ör þróun. Borgin var miðstöð menninngar, lista og verslunar auk þess sem stórir hlutar hennar, m.a. kastalinn á Wawel hæðinni voru endurbyggðir. Á 16. öld voru íbúar Kraká um 30 þúsund.

Með sameiningu Póllands og Litháen varð Kraká í útjaðri ríkisins. Varsjá fór að taka við sem staður funda og kosninga, og árið 1609 varð höfuðborgin endanlega færð þangað. Konungar voru þó enn krýndir í Kraká fram til 1734.

Með skiptingu Póllands milli nágrannalanda 1795 komst Kraká undir stjórn Austurríkis. Á árunum 1815-1846 varð hún höfuðborg Lýðveldisins Kraká, sem formlega var sjálfstætt, en var í raun undir sameiginlegri stjórn þeirra þriggja landa sem höfðu skipt Póllandi milli sín, Austurríkis, Rússlands og Prússlands. Mikil endurnýjun átti sér þá stað á borginni, mestur hluti borgarmúranna var rifinn og í stað síkisins var reistur garður sem kallast Planty. Einnig þótti ráðhúsið taka of stóran hluta af aðaltorginu og því tekið í sundur og aðeins turninn skilinn eftir.

Eftir byltingu árið 1846 var Kraká aftur innlimuð í Austurríki og var hluti þess fram til 1918 þegar Pólland öðlaðist sjálfstæði á ný. Árið 1978 var miðborg Kraká skráð á heimsminjaskrá UNESCO.

Áhugaverðir staðir 

Kraków er mjög vel varðveitt borg og skartar byggingum frá ýmsum tímabilum. Aðaltorgið í borginni er það stærsta í allri Mið- og Austur-Evrópu. Á torginu eru meðal annars:

 Kirkja heilags Albert (pl: Kościoł św. Wojciecha) - ein elsta kirkjan í Kraká, talið að byrjað hafi verið að byggja hana á 10. öld.

 Maríukirja (pl: Kościół Mariacki) - eitt frægasta tákn Kraká og einnig Póllands, kirkja frá 13. öld með tveimur misháum turnum. Úr þeim efri er spilað á klukkutíma fresti sérstakt lag kallað "Hejnał" sem hefur orðið að tákni Kraká.

 Ráðhústurninn - það eina sem er orðið af ráðhúsinu sem var tekið í sundur 1820.
 Sukiennice - markaðstorg frá 13. öld sem hýsir nú aðallega túristamarkað.
 Stytta af þjóðskáldinu Adam Mickiewicz.

Út frá aðaltorginu liggja götur í allar áttir, meðal annars helstu verslunargötur borgarinnar, Grodzka og Floriańska. Við enda Floriańska götunnar er eina borgarhliðið sem enn stendur og hluti af gömlu virki sem kallast Barbakan.

Aðeins utan við gamla miðbæinn liggur Wawel-hæðin þar sem gamli konungskastalinn stendur. Einn hluti kastalans er dómkirkja þar sem flestir konungar Póllands eru grafnir. Wawel hæðinni tengist þjóðsaga um dreka sem ætlaði að éta alla íbúa Kraká en var drepinn af fátækum skósmið sem fékk konungsdótturina að launum. Í Wawel hæðinni er lítill hellir sem er sagður hafa búið í, og fyrir utan stendur stytta af drekanum sem er vinsæll myndatökustaður fyrir túrista.

Í Kraká er einnig mjög vel varðveitt gyðingahverfi sem kallast Kazimierz. Þar eru m.a. nokkur bænahús gyðinga og grafreitur.

Á undanförnum árum hefur Kraká orðið vinsæll ferðmannastaður og á hverju ári heimsækja borgina 3-4 milljónir ferðamanna. Frá og með vori 2004 hafa Heimsferðir staðið fyrir beinu leiguflugi til Kraká nokkrum sinnum á ári.

Þekktir Krakábúar 
 Stefan Banach 
 Jan Matejko

Tenglar 
 Kraká; grein í Morgunblaðinu 1999
 www.e-krakow.pl

Borgir í Póllandi
Hansasambandið
Landfræði eða landafræði er fræðigrein sem fæst við samspil náttúru og mannlífs á jörðinni. Sjónarhorn landfræðingsins getur verið gervöll jörðin, tiltekin svæði eða einstakir staðir. Fagið er mjög fjölbreytt og tekur bæði til félags- og náttúruvísinda.

Náttúrulandfræði fæst við ytri ásýnd landsins, svo sem landmótun, jarðveg, gróður og veðurfar.

Mannvistarlandfræði fæst við líf fólks á jörðinni frá mörgum sjónarhornum. Hún tekur til menningar, efnahagslífs og annarra samfélagslegra þátta.

Náttúru- og mannvistarlandfræði eiga sér snertiflöt í umhverfismálum, þar sem nýting náttúruauðlinda og áhrif mannlegra athafna á náttúruna eru í brennidepli. Á þessu ört vaxandi sviði hefur landfræðin ýmislegt til málanna að leggja.

Kortlagning og greining lands og landupplýsinga hefur alltaf skipað veglegan sess í greininni og eru tölvuvædd landupplýsingakerfi, byggð á sérstökum aðferðum landfræðinga, orðin mikilvæg á mörgum sviðum þjóðfélagsins.

Greinin á sér afar langa sögu og hið alþjóðlega fræðiheiti hennar, geógrafía, sem komið er úr grísku (γεωγραφία). Það þýðir einfaldlega "skrif um jörðina".

Tengt efni 
 Landmælingar
 Landslag
 Staðfræði
Keflavík er um 19.000 manna bær (2019) austan megin á Miðnesi á Reykjanesskaga og heyrir undir sveitarfélagið Reykjanesbæ. Keflavík er helst þekkt fyrir herstöðina á Miðnesheiði, eina alþjóðaflugvöllinn á Íslandi, Keflavíkurflugvöll og blómlegt tónlistarlíf á seinni hluta 20. aldar.

Bærinn dregur nafn sitt af samnefndri vík, sem liggur á milli Hólmsbergs að norðan og Vatnsness að sunnan og gengur til vesturs inn úr Stakksfirði.  Víkin er opin á móti austri og þótti aldrei gott skipalægi. Hún var samt grundvöllur þeirrar verslunar sem þar þróaðist frá 17. öld og varð grundvöllur bæjarins.

Saga 
Samkvæmt Landnámu var Steinunn gamla, landnámskona, fyrsti eigandi lands á Suðurnesjum, þar með talið Keflavík. Keflavíkur er fyrst getið í rituðum heimildum um 1270. Keflavíkurjörðin heyrði undir Rosmhvalaneshrepp frá fornu fari. Fram eftir 15. öld stunduðu Englendingar veiðar í kringum Suðurnes og hafa sjálfsagt komið á land í Keflavík. Árið 1579 gaf Danakonungur út fyrsta verslunarleyfið til Hansakaupmanna að þeir mættu versla í Keflavík. Frá og með 1602 hefst einokunarverslun Dana.

Elstu heimildir um byggð í Keflavík eru frá 1627. Fyrsti bóndinn sem nafngreindur er í Keflavík var Grímur Bergsson, fyrrverandi sýslumaður í Kjósarsýslu og lögréttumaður á Suðurnesjum sem samkvæmt Setbergsannál dó við störf sín árið 1649. Þar settist Hallgrímur Pétursson  að árið 1637 ásamt konu sinni Guðríði Símonardóttur þar sem þau bjuggu til ársins 1641 þegar þau fluttu á Hvalnes. Miðað er við að byggð hafi fyrst farið að þéttast í kjölfar þess að Holger Jacobaeus var skipaður kaupmaður í Keflavík árið 1766 á vegum Almennna verslunarfélagsins sem fór með einokun á verslun á Íslandi.

Með vexti kauptúnsins á seinni hluta 19. aldar reyndist landrými of lítið fyrir byggðina. 1891 var löggilt stækkun á verslunarlóðinni til suðurs, í landi Njarðvíkurhrepps, sem stofnaður hafði verið tveimur árum áður. Keflavík var þannig í tveimur hreppum samtímis og hélst svo til ársins 1908.

Hinn 15. júní 1908 var Rosmhvalaneshreppi skipt upp. Varð nyrðri hlutinn að Gerðahreppi en Keflavíkurjörðin í suðri var sameinuð Njarðvíkurhreppi undir heitinu Keflavíkurhreppur. Njarðvíkurhreppur klauf sig aftur frá hreppnum 1. janúar 1942. Í kjölfar seinni heimstyrjaldarinnar fjölgaði hratt í Keflavík enda var mikið um uppgrip og vinnu að fá í kring um Keflavíkurstöðina og Keflavíkurflugvöll.

Keflavík fékk kaupstaðarréttindi 22. mars 1949. Hinn 11. júní 1994 sameinaðist Keflavík Njarðvíkurkaupstað og Hafnahreppi undir nafninu Reykjanesbær.

Tilvísanir

Tenglar 

 Keflavík á fyrri öldum, Skúli Magnússon
 Drög að sögu Keflavíkur, Skúli Magnússon (framhald í nokkrum tölublöðum)
 Tvær aldir í Keflavík, grein eftir Dr. Fríðu Sigurðsson í Tímanum 1972
 
  Fyrstu ár Keflavíkur, Faxi, 5. tölublað (01.05.1947), Blaðsíða 1
 Áhrif og umsvif í Keflavík : Úr sögu Duus-veldisins , bls 5 Faxi, 2. tbl. 2007

Keflavík
Reykjanesbær
Þéttbýlisstaðir Íslands
Aðsetur sýslumanna á Íslandi
Fornleifafræði er fræðigrein, sem fjallar um manninn út frá margvíslegum hliðum, t.a.m. út frá beinum (dýra- og manna), gripum (þ.m.t. byggingum), landslagi, ljosmyndum, kortum og öðrum skjölum. Helstu aðferðir fornleifafræðinga er fornleifaskráning og fornleifauppgröftur. Fornleifafræðingar fást við rannsóknir á ólíkum tímum, t.d. forsögulegum, miðöldum, og á minjum nútímasamfélaga.

Saga fornleifafræði á Íslandi

Fram til 1850 
Á meginlandi Evrópu fór áhugi á fornminjum vaxandi samhliða hugmyndum um ríkisvald á 16. og 17. öld. Nýstofnuð ríki þurftu að geta sýnt fram á að ríkisbúar sínir ættu sameiginlega fortíð og upprunasögu; vegna þess beindist áhugi fólks að slíkum gripum og minjastöðum. Álíka var að gerast á Íslandi þar sem fornfræðingar heimsóttu merkilega sögustaði sem nefndir voru í íslendingasögum.

Fyrsta heildarskráning fornleifa á Íslandi var á vegum dönsku fornleifanefndarinnar á árunum milli 1817 og 1823. Konungur Danmerkur sendi skipunarbréf árið 1807 um að skrá fornleifar í Danmörku og áttu skrásetjarar að vera sóknarprestur sem mundu skrifa ritgerð um fornleifar í sinni sókn. Prestar áttu að líta sérstatklega til staðbunda minja um fornsögur og elstu leifar stjórnvalds, t.d. dómhringi og þingstaði.

Tengt efni 
 Fornleifar
 Neðansjávarfornleifafræði
 Greinar um fornleifauppgröft á Íslandi

Frekara lesefni 
 Adolf Friðriksson. (1994). Sagas and Popular Antiquarianism in Icelandic Archaeology. Aldershot: Avebury.
 Birna Lárusdóttir (ritstj.). (2013). Mannvist: Sýnisbók íslenskra fornleifa. Reykjavík: Opna.
 Steinunn Kristjánsdóttir. (2010). Sagan af klaustrinu á Skriðu. Reykjavík: Þjóðminjasafn Íslands.
 Orri Vésteinsson, Gavin Lucas, Kristborg Þórsdóttir og Ragnheiður Gló Gylfadóttir (ritstj.). (2011). Upp á yfirborðið: Nýjar rannsóknir í íslenskri fornleifafræði. Reykjavík: Fornleifastofnun Íslands.

Heimildaskrá 
 Thomas, J. (2004). Archaeology and Modernity. New York: Routledge.

Tenglar
Murakami Haruki (村上春樹), einnig þekktur sem Haruki Murakami, (f. í Kýótó þann 12. janúar 1949) er vinsæll japanskur rithöfundur og þýðandi.

Ævi og störf 
Hann bjó í Kobe flest öll æskuárin. Faðir hans var búddaprestur og móðir hans var dóttir kaupmanns frá Osaka. Þau kenndu bæði japanskar bókmenntir.

Murakami hafði hins vegar meiri áhuga á bandarískum bókmenntum en japönskum, eins og glögglega má sjá í skrifum hans, en vestrænn ritstíllinn er frábrugðinn flestum öðrum japönskum bókmenntum samtímans.

Hann lagði stund á leiklist í Waseda háskóla í Tókýó, og hitti þar Yoko, eiginkonu sína. Fyrsta starf hans var í hljómplötuverslun, en að námi loknu stofnaði hann djassbar í Tókýó, sem hann rak á árunum 1974 til 1982. Tónlistaráhuginn kemur líka fram í sögum hans, sérstaklega í Dansu dansu dansu (e. Dance, Dance, Dance) og Noruwei no mori (e. Norwegian Wood), sem nefnd er eftir samnefndu Bítlalagi.

Fyrsta skáldsaga hans: Kaze no oto wo kike (e. Hear the Wind Sing) vann til verðlauna árið 1979. Ári síðar gaf hann út 1973 nen no pinbohru (e. Pinball, 1973). Þessar skáldsögur mynda Rottuþríleikinn, ásamt Hitsuji wo meguru Bohken (e. A Wild Sheep Chase). Árið 1985 gaf hann út vísindaskáldsögu, Sekai no owari to hahdo bohrudo wandahrando (e. Hard-Boiled Wonderland and the End of the World).

Hann sló loks í gegn í Japan með útgáfu Noruwei no mori árið 1987. Árið 1986 fór Murakami frá Japan til vesturlanda. Hann þvældist um Evrópu og Bandaríkin og settist að lokum að í bænum Cambridge í Massachusetts í Bandaríkjunum. Á þessum árum skrifaði hann Dansu dansu dansu og Sunnan við mæri, vestur af sól (Kokky no minami, taiyou no nishii).

Árin 1994 og 1995 sendi hann frá sér Nejimakidori kuronikuru (e. The Wind-Up Bird Chronicle) í þremur hlutum. Bókin fjallaði meðal annars um japanska stríðsglæpi í Mansjúríu. Fyrir þá skáldsögu fékk hann Yomuiri bókmenntaverðlaunin.

Með Nejimakidori kuronikuru varð vendipunktur á ferli Murakamis. Rit hans urðu þyngri, en fram að þessu höfðu þau verið háfgert léttmeti. Þegar hann var að leggja lokahönd á bókina, reið Kóbe-jarðskjálftinn yfir og gerð var taugagasárás á neðanjarðarlestakerfið í Tókýó. Í kjölfar þessara atburða sneri hann aftur til Japans. Atburðirnir voru þungamiðjan í smásagnasafninu Kami no kodomotachi ha mina odoru (e. After the Quake) og í fyrsta ritgerðasafni hans, Andaguraundo/Yakusoku sareta basho de (e. Underground).

Auk skáldsagna sinna og smásagnasafnsins Kami no kodomotachi ha mina odoru, sem fyrr er getið, hefur Murakami skrifað fjölda smásagna. Hann hefur einnig þýtt verk eftir F. Scott Fitzgerald, Raymond Carver, Truman Capote, John Irving, Paul Theroux og fleiri á japönsku.

Skáldsögur 
 Kaze no oto wo kike (e. Hear the Wind Sing) (1979)
 1973 nen no pinbohru (e. Pinball, 1973) (1980)
 Hitsuji wo meguru Bohken (e. A Wild Sheep Chase) (1982)
 Sekai no owari to hahdo bohrudo wandahrando (e. Hard-Boiled Wonderland and the End of the World) (1985)
 Noruwei no mori (e. Norwegian Wood) (1987)
 Á íslensku: Norwegian Wood (Bjartur, 2006) - (Þýð. Uggi Jónsson)
 Dansu dansu dansu (e. Dance, Dance, Dance) (1988)
 Kokky no minami, taiyou no nishii (e. South of the Border, West of the Sun) (1992)
 Á íslensku: Sunnan við mærin, vestur af sól (Bjartur, 2001) - (Þýð. Uggi Jónsson)
 Nejimakidori kuronikuru (e. The Wind-Up Bird Chronicle) (1994/5)
 Supuhtoniku no Koibito (e. Sputnik Sweetheart) (1999)
 Á íslensku: Spútnik-ástin (Bjartur, 2003) - (Þýð. Uggi Jónsson)
 Umibe no Kafka (e. Kafka on the Shore) (2002)

Smásögur 
 Kami no kodomotachi ha mina odoru (e. After the Quake) (2000)

Einnig hefur komið út á ensku smásagnasafn sem hefur að geyma sögur eftir hann frá níunda áratugnum:
 The Elephant Vanishes (1996)

Ritgerðir 
 Andaguraundo/Yakusoku sareta basho de (e. Underground) (1997/8)

Tenglar 
 Hanami Web - Murakami Haruki
 Viðtal í Salon, December 1997

Japanskir rithöfundar
Stúka getur átt við um:
 Líffærið stúku í mannsheilanum.
 Þýsku herflugvélina Junkers Ju 87 sem var kölluð stúka (stytting á Sturzkampfflugzeug).
 Yfirbyggða áhorfendapalla á leikvangi.
 Lokað áhorfendaherbergi nálægt sviðinu í leikhúsi.
 Einstakar greinar bræðrafélags eins og Góðtemplarareglunnar, Oddfellowreglunnar og Frímúrarareglunnar.
Þessi grein fjallar um hæfileikann til að muna. Til eru aðrar merkingar á orðinu minni (aðgreining).
Minni er hæfileiki til að móttaka eða afla, varðveita og endurheimta upplýsingar.

Menn hafa lengi rannsakað minnið, en þrátt fyrir miklar uppgötvanir og framfarir er ýmislegt enn á huldu um hvernig minnið starfar. Stöðugar framfarir eru í sálfræði og læknavísindunum og geta þær framfarir auðveldlega umbylt þeim kenningum sem eru taldar fullgildar hverju sinni.

Tilgangur minnis og kenningar 
Minnið gegnir mjög mikilvægu hlutverki í lífi okkar. Svo mikilvægt er minnið, að spyrja mætti hvort manneskja án minnis sé yfir höfuð með meðvitund. Allt sem við kunnum er geymt í minninu; öll sú vitneskja sem við höfum um sjálf okkur er geymd þar, öll orð sem við kunnum, vitneskjan um ættingja okkar og svo framvegis. Við notum minnið að miklu leyti ómeðvitað, þ.e., án þess að reyna mikið á okkur við að rifja upp.

Til eru nokkrar kenningar um það hvernig minnið virkar, en í þessari grein er aðaláherslan lögð á kenningu sem er kölluð Grunnlíkanið um minni, en einnig er fjallað er um aðrar kenningar. Ekki er til ein heildarkenninng um virkni minnisins. Þó eru menn almennt sammála um nokkur atriði minnis, en þau eru helst:

 Til eru þrjú minnisþrep; umskráning, geymd og endurheimt
 Minnst tvö og stundum þrjú minniskerfi; skynminni, skammtímaminni og langtímaminni.
 Margar minnistegundir, svo sem; sjónmunaminni, aðferðaminni, merkingarminni.

Minnisþrepin þrjú 
Þegar við lærum eitthvað erum við að gera tvo hluti; umskrá boð sem berast okkur sjónrænt, hljóðrænt eða með öðrum hætti í eitthvað sem mannsheilinn skilur og geyma það í minni. Svo þegar við þurfum á upplýsingunum að halda rifjum við þær upp. Þessu ferli er hægt að skipta í þrennt; umskráning, geymd og endurheimt.

Í fyrsta þrepinu breytum við upplýsingum sem birtast okkur sjónrænt, hljóðrænt eða með öðrum hætti í taugaboð. Þetta kallast umskráning. Annað þrepið kallast geymd, og felst í því að upplýsingarnar eru geymdar í minninu (meira má lesa um þetta þrep í greininni um geymd). Svo þegar við þurfum á upplýsingunum að halda náum við í upplýsingarnar úr minninu. Það er kallað endurheimt. Minnið getur brugðist okkur á öllum þessum þrepum, en það veldur því sem við köllum dags-daglega að við munum ekki [eitthvað].

Hvert minniskerfi fyrir sig notar sérhæfðar aðferðir við umskráningu, geymslu og endurheimt.

Minniskerfin þrjú 
Almennt er viðurkennt að minniskerfin séu minnst tvö, en sumir segja að þau séu þrjú. Þau eru:
 Skynminni (SM); geymir nákvæma mynd áreitanna sem berast skynfærum. Oftast er það bundið við eitt skynfæri í einu (svo sem sjón eða heyrn). (Þetta minniskerfi er umdeilt, og er stundum eða oft sleppt)
 Skammtímaminni (STM); geymir fá atriði í senn, menn hafa oft horft til tölunnar sjö varðandi geymslugetu. Notast helst við hljóðræna úrvinnslu.
 Langtímaminni (LM); geymir mjög mikið magn upplýsinga og varir lengi. Það er ómeðvitað að mestu og notast helst við merkingarlega úrvinnslu.

Ef litið er á flæði upplýsinga um skynminni og skammtímaminni, þá er ljóst að áreiti berst frá umhverfinu inn í skynminnið. Skynminnið er óvirkt minniskerfi, því ekki er unnið úr upplýsingum þar. Það sem á sér stað í skynminninu er eitthvað sem við erum ekki meðvituð um. Þegar athyglin beinist að einhverju í umhverfinu er upplýsingunum hleypt inn í skammtímaminnið, og þar er svo unnið úr áreitunum og er því virkt minniskerfi.

Grunnlíkanið um minni 
Grunnlíkanið um minni var sett fram af Richard C. Atkinson og Richard M. Shiffrin á sjöunda áratug 20. aldar. Líkanið gerir ráð fyrir þremur minniskerfum, og að upplýsingar flæði milli þessara kerfa með tiltölulega reglulegum hætti. Þessi þrjú kerfi eru skynminni, skammtímaminni og langtímaminni. Í fyrstu fara upplýsingar sem skynjaðar eru í umhverfi í skynminni sem er þó talið frekar hluti af skynjun en minni. Þaðan fara upplýsingar í skammtímaminni með takmarkaða rýmd og að lokum er hægt að umskrá upplýsingar í langtímaminni sem hefur ótakmarkaða rýmd. Líkanið leggur mikla áherslu á geymsluhlutverk og aðgreining kerfana byggist ekki síst á því hversu lengi upplýsingarnar staldra við í hverju minniskerfi. 

Mörg rök hafa verið færð fyrir þessu líkani, en mörgum finnst þó kerfið full einfalt og nái ekki að skýra hin flóknu tengsl á milli minnis og þekkingar. Einnig hefur verið bent á, að líkanið geti ekki skýrt út hvers vegna við náum að muna atriði sem voru vistuð fyrir löngu síðan, tiltölulega fyrirhafnarlítið. Þessi kenning nýtur þó mikillar hylli.

Minniskerfin þrjú

Skynminni 
Skynminnið geymir þau áreiti sem berast skynfærum líkamans. Oftast er skynminnið bundið við eitt skynfæri í senn. Skynminnið varir í stutta stund, líklega 1/4 úr sekúndu til þriggja sekúndna. Skynminni fyrir sjón geymir hraðvirkt og sjálfvirkt og er snemma í skynferlinu. Þaðan berst það kennslabiðminni sem er hægvirkara og varanlegra og gerir atriði aðgengileg til svörunar. Svipuð ferli eru fyrir önnur skynfæri.
Athygli vinnsluminni beinist að nokkrum atriðum sem var lengur en önnur sem flokkast úr.

Skammtímaminni 
Skammtímaminnið geymir upplýsingar í nokkrar sekúndur og með endurtekningu geta upplýsingar haldist þar inni lengur. Dæmigerð endurtekning er að þylja með sér upplýsingarnar sem þarf að geyma aftur og aftur. Til að upplýsingar geti komist inn í skammtímaminnið þurfum við að veita þeim athygli, en svo er oft alls ekki raunin. Oft, þegar svoleiðis lagað gerist, er það stimplað sem gleymska. Þetta er mjög eðlilegt fyrirbæri, þar eð okkur er illmögulegt að veita öllu athygli sem gerist í kringum okkur.

Skrásetning 
Í skammtímaminninu eru upplýsingar skráðar fyrst og fremst hljóðrænt, en þær geta líka verið skráðar á fleiri vegu; þær geta einnig verið geymdar sjónrænt, eða tenging við eitthvað sem hefur merkingu. Mjög vel hefur reynst að geyma upplýsingarnar á hljóðrænu formi, með því að endurtaka þau (endurtekning). Athugið þó, að ef upplýsingar eru fyrst skráðar myndrænt í skammtímaminnið getur það umritast og orðið hljóðrænt fljótt, en við það glatast upplýsingar um t.d. letur, leturstærð og svo frv. um textann sem var lesinn.

Geymsla 
Talið er að um sjö atriði, plús eða mínus tvö, geti rúmast í skammtímaminninu í einu, þar sem að ný atriði ryðja eldri atriðum burt, með þeirri undantekningu að atriði sem eru endurtekin ryðjast ekki út. Einnig dofna þau atriði sem eru ekki endurtekin og hverfa loks úr skammtímaminninu. Um minnið og þessa tölu, sjö, var skrifuð fræg ritgerð, nefnd „The Magical Number Seven, Plus or Minus Two: Some Limits on Our Capacity for Processing Information“, og birtist hún árið 1956.

En atriðin sjö geta verið svo mismunandi, tökum sem dæmi heimilisfangið Hásteinsvegur 9. Heimilisfangið má búta niður:
 Vegur við hástein, húsnúmerið 9 (tvö atriði)
 Hásteins-vegur 9 (þrjú atriði)
 Hásteinsvegur 9 (eitt atriði)

Hér er sýnt hvernig má geyma heimilisfangið í skammtímaminninu á þrjá mismunandi vegu. Hvernig best er að geyma heimilisfangið í minninu veltur á fyrri reynslu viðkomandi og því hvort að hann þekki nöfnin fyrir, þ.e.a.s. hvort að atriðið sé í langtímaminninu. Þessi leið, að skipta upplýsingunum niður, er því mjög góð til að muna eitthvað sem er nýtt fyrir okkur og óþekkt.

Endurheimt 
Leit í skammtímaminninu er líklegast raðleit, þar sem eitt atriði er athugað í einu. Fyrir hvert atriði sem er í listanum eykst leitartíminn að jafnaði um 38 millisekúndur. Athyglivert er þó að athuga að menn virðast vera nokkuð lengur að átta sig á andlitsmyndum en orðum og öðru munnlegu efni.

Langtímaminni 
Langtímaminnið er ef til vill mikilvægasta minniskerfið, en þar eru geymdar upplýsingar sem hafa varðveist lengri eða skemmri tíma; nokkra klukkutíma, daga, mánuði og ár. Skráning í langtímaminnið er, ólíkt skammtímaminninu, fyrst og fremst merkingabært, en það getur einnig skráð upplýsingar á ýmsa vegu, t.d. hljóðbært. Langtímaminnið er að mestu ómeðvitað og notast helst við merkingarlega úrvinnslu.

Leiðin fyrir áreiti að festast í langtímaminni er slík að fyrst festist áreitið í skynminni, síðan fer það í skammtímaminnið og seinast kemur það í langtímaminnnið ef varanleg minnisfesting verður. Ef minnisatriðin eru endurtekin oft leiðir það til minnisfestingar í langtímaminni.

Langtímaminnið geymir svo mikið af upplýsingum að talin er þörf á að skipta því í nokkur undirkerfi, sem hvert og eitt hefur sín sérkenni. Langtímaminnið byrjar að skiptast í tvennt, í ljóst minni, sem geymir þau þekkingaratriði sem við höfum meðvitaðan aðgang að og dulið minni en þar býr sú þekking sem okkur reynist erfiðara að hafa á stjórn á. Ljóst minni skiptist í atburðaminni og merkingaminni, en dulið minni skiptist í aðferðaminni, viðbragðsskilyrðingu og viðvana. 

Ástæður þess sem við köllum dags-daglega gleymsku í langtímaminninu eru taldar vera dofnun og hömlun sem megi rekja til vandkvæða við endurheimt og loks geta tilfinningar haft áhrif á hana og skipulagsleysi. Dofnun er talin eiga mest í hlut þegar við getum ekki rifjað eitthvað upp úr langtímaminninu.

Dulið minni 
Dulið minni felst í því að fyrri reynsla gerir okkur kleift að framkvæma ákveðna hluti án þess að vera með hugann við upprifjun, eitthvað sem við þurfum ekki að muna aðferðina við til að geta athafnað okkur, t.d. synda, hjóla, dansa o.s.frv. Í duldu minni býr sú þekking sem okkur reynist erfiðara að hafa meðvitaðan aðgang að, t.d. hreyfifærni og nám lært með viðbragðsskilyrðingu. Um er að ræða ómeðvitað minni þar sem venjulegri upprifjun verður ekki við komið. Dulið minni veldur því að börn geta jafnvel munað það sem henti þau þegar þau voru enn í móðurkviði. 

Til eru þrjár tegundir dulins minnis: Aðferðaminni, viðbragðsskilyrðing og viðvani. Mest athygli hefur þó beinst að aðferðarminninu þegar talað er um dulið minni. 
        
 Aðferðaminni er það að vita hvernig maður framkvæmir ákveðna hluti. Hæfileikinn að halda jafnvægi á hjóli og keyra bíl krefjast flókinnar samhæfingar hreyfinga og skynjunar. Við lærum fyrst réttu hreyfingarnar og hvernig best er að eiga við hlutina þangað til að þetta fer allt saman að verða meira og minna ósjálfrátt. Í aðferðaminni er talað um að fyrri reynsla stýri síðari hegðun, t.d. getur lífvera lært að forðast ákveðna staði hafi hún slæma reynslu af honum úr fortíðinni. Hún þarf ekki að vera beinlínis meðvituð um það sem gerðist og meira að segja ekki endilega muna atburðinn, heldur verða viðbrögð hennar sjálfvirk. Sálfræðingurinn Endel Tulving álítur að aðferðaminnið sé elst í þróunarlegu tilliti en atburðarminnið yngst og viðkvæmast fyrir áföllum. Aðferðaminni getur líka tengst flóknara hugrænu atferli, t.d lestri. Það sem einkennir nám af slíku tagi er að atferlið er hægt og hikandi í byrjun en þegar leikni er náð að fullu verður það sjálfvirkt og ómeðvitað. 

 Viðbragðsskilyrðingin felst í stuttu máli í því að parað er saman annars vegar óskilyrt áreiti, t.d. sem vekur meðfædda svörun sem ekki þarf að læra eins og að bregða við hávaða, og hins vegar svokallað skilyrt áreiti, sem vekur svörun sem ekki hefur tengst áður þessu áreiti t.d að óttast staðinn sem hávaðinn varð. 

 Viðvani felst í því að við hættum að taka eftir áreiti sem færir okkur engar nýjar upplýsingar, t.d tifi í klukku og umferðarhljóði.

Aðrar kenningar og afbrigði

Úrvinnsludýpt 
Úrvinnsludýpt (e. Levels-of-processing effect) nefnist kenning sem Kenneth Craik og Lockhart mótuðu. Úrvinnsludýpt byggist á þeirri hugmynd að færsla milli skammtímaminnis og langtímaminnis sé ekki að mestu leyti háð endurtekningu og upprifjun heldur ráði hversu mikil vitræn úrvinnsla fer fram um minnisatriðið. Þeir sögðu að þeim mun meiri úrvinnslu sem atriðið þyrfti, því betra væri að muna það sökum þess að þá greinir heilinn atriðið og kemur því í eitthvert kerfi. Tilraunir þeirra styðja stoðum undir kenninguna. 

Ein tilraunanna var sú að sýna fólki lista með ótengdum orðum og þátttakendurnir síðan beðnir að svara um þau þremur ólíkum spurningum. Í fyrstu spurningalotu var fólk beðið að svara til um hvort orð væru skrifuð með há- eða lágstöfum. Svo var fólk beðið að svara til um hvort ákveðin orðapör rímuðu, og að lokum var fólk beðið að segja til um hvort ákveðin orð pössuðu inn í setningu. Helmingur svaranna var já, en hinn nei. Eftir þetta voru svo lagðir fyrir þátttakendurna langir orðalistar, og það beðið að segja til um hvort orðin á listanum hefðu komið fyrir í fyrri lotunni. Niðurstöðurnar sýndu glögglega að þeim mun meiri vinnsla fór fram, því auðveldara átti fólkið með að muna þau þegar spurningalistinn var lagður fyrir. Svör sem jákvætt svar var við festust einnig betur í minni en þau neikvæðu, líkast sökum meiri merkingartengsla. 

En þrátt fyrir að niðurstöðurnar standist, og kenningin skýri betur en grunnlíkanið hvernig atriði ferðast milli skammtímaminnis og langtímaminnis, hefur kenningin ýmsa vankanta. Má þar meðal annars nefna hvernig merkingarlítil áreiti eiga það til að festast í minni, að erfitt er að skilgreina nákvæmlega hvað krefst djúprar úrvinnslu og að kenningin gerir ráð fyrir línulegri þrepaskiptingu atriða milli skammtímaminnis og langtímaminnis, þ.e.a.s. sjónræn úrvinnsla orðsins, þá hljóðræn táknmynd þess og að lokum merkingarleg úrvinnsla, á meðan nýjar rannsóknir benda til þess að úrvinnsla áreita fari fram í mörgum samhliða ferlum.

Heilalíffæri tengd minni 

Ýmis heilalíffæri koma að minninu, en ýmsar rannsóknir hafa verið gerðar til að leiða í ljós hvaða tilgangi þau gegna. Hér verður fjallað um nokkur þessara líffæra.

Gagnaugablað 
Kanadíski heilaskurðlæknirinn Wilder Penfield var einn þeirra manna sem rannsakaði heilann með rafreitingu. Hann lét veikan rafstraum fara um heilabörk sjúklinga og kannaði svo hvaða áhrif það hefði á ýmsa sálfræðilega starfsemi hjá fólki með flogaveiki á háu stigi. Fyrstu vísbendingar um að minni væri staðsett í gagnaugablaði fundust árið 1938, en gagnaugablaðið er sá hluti heilabarkar sem liggur innan við gagnaugað. Þar með kom í ljós að hjá sumum virðist áreiting gagnaugablaðsins kallaði fram liðnar minningar og jafnvel ljóslifandi.

Drekinn 
Talið að drekinn sé viðriðinn ljósa minnið sem er þróaðasti hluti minnisins. Auk þess að sjá um minnisfestingar í ljósa minninu hefur drekinn verið bendlaður við rýmisskynjun. Fólk með skemmd í drekanum á mjög erfitt að búa sér til hugrænt kort af nýjum stöðum og á mjög erfitt að rata heim til sín ef það flytur eitthvert annað eftir áfallið. Ætíð hefur drekinn verið tileinkaður minnisfestingunni og geymd í ljósa minninu. En nýjar rannsóknir sem Teng og Squire (1999) gerðu sýna fram á að hann á einungis að hafa með minnisfestinguna að gera en ekki geymdina. Þeir prófuðu mann vegna herpesveiru sem var með ónýtan dreka og skemmd á hluta á gagnaugablaðsins í báðum hvelum. Þar sem þessar skemmdir voru til staðar þá leiddi það til verlegs óminnis. Hann getur engan vegin munað hvar hann býr eða lært á hverfið sem hann flutti í eftir áfallið. En það merkilega við það að minni hans um æskustöðvar í Los Angeles reyndist alveg eins en fimm jafnaldra hans sem höfðu búið þar jafnlengi og flutt svo í burtu um svipað leyti og hann. Teng og Squire ályktuðu þá af niðurstöðum sínum að drekinn og gagnaugablaðið gegndu vissulega lykilhlutverki í að festa ljósar minningar í LTM en ekki að endurheimta þær eða geyma gamlar minningar.

Möndlungurinn 
Möndlungurinn tengist lykilhlutverki í randkerfinu sem tengist geðhræringum. Hann virðist sjá um samskipti við hin ýmsu kerfi líkamans sem stjórna óttaviðbrögðum (t.d. auka hjartslátt, hægja á meltingu eða frysta hreyfingar ef við verðum skelfingu lostin). Antonio Damasio og félagar hans hafa rannsakað konu með heilaskemmd sem er bundin við möndlunginn. Hún gat lesið öll tilfinningaleg látbrigði nema óttaviðbrögð. LeDoux og félagar komust að því að fólk með skemmd á gagnaugablaði og í möndlungi bregst ekki við óþægilegu áreiti. Þau sýndu svo að heilbrigt fólk (samanburðarhópur) sýndi lífeðlisleg viðbrögð þegar óþægilegur hávaði (skilyrt áreiti) var paraður við hlutlausan tón (skilyrt áreiti). Skilyrðingin var þannig að hlutlausi tónninn, sem heyrðist alltaf á undan óskilyrta áreitinu, dugði einn og sér til að kalla fram óþægindatilfinningu. Það átti ekki við tilraunahópinn sem var með heilaskaða í möndlungi og gangaugablaði, skilyrta áreitið vakti engin lífeðlisleg viðbrögð. Þar af ályktaði LeDoux að skemmdin í möndlungi orsakaði þetta “óttaleysi”. Möndlungurinn virðist hafa með dulið tilfinningaminni að gera.

Gráhýði og rófukjarni 
Gráhýði og rófukjarni kallast einu nafni rákakjarni. Bæði líffærin tilheyra svokölluðum botnkjörnum. Þeir liggja djúpt í mannsheilanum og þess vegna er ekki eins mikil áhætta á að það skaddist eins og randkerfið og börkurinn . Talið er að í þessum líffærum sé aðsetur aðferðaminnisins. Fólk sem þjáist af óminni er iðulega fært um að sýna merki þjálfunar sem reynir á þennan hluta minnisins. Gott dæmi er tilfelli Clive Wearing, breskum tónlistarmanni sem fékk heilabólgu og afleiðingin varð margvíslegur minnisbrestur. Hann getur ekki myndað nýjar minningar (eins og tíminn standi í stað hjá honum). Einnig er minni hans á liðna atburði gloppótt. En þrátt fyrir þessi veikindi sín getur Clive spilað á píanó og selló og stjórnað tónlistarviðburðum eins og ekkert sé. Skemmdirnar sem hann hlaut snertu ekki botnkjarnana og það er talin líklegasta skýringin á því að aðferðaminni tónlistar hefur haldið óskert.

Forennisblaðið 
Forennisblaðið er fremsti hluti heilabarkarins. Heilaskimarnir hafa sýnt að það svæði er mjög virkt þegar er verið að leysa vinnsluminnisverkefni. Tilraunir á öpum hafa sýnt að ef það kemur fram skemmd á þessu svæði þá gætu þeir ekki mögulega leyst verkefni sem reyna á vinnsluminnið.

Minnisfyrirbæri

Leifturminni 
Leifturminni kallast það þegar fólk hefur tiltölulega skýra mynd eða minningu af því hvar og hvernig þeim bárust upplýsingar um tiltekinn tilfinningaþrunginn atburð, t.d árásirnar á tvíburaturnanna í New York 11. september 2001. Ekki er vitað til fullnustu hvað veldur því að þessar minningar festast svo í vitund fólks en allt eru þetta minningar sem tengjast sterku tilfinningaróti. Út frá þessu telja menn að hormón (adrenalín) og boðefni (dópamín, serótónín, noradrenalín og asetýlkólín) eigi stóran þátt í þessu, svo virðist sem að tilfinningahlaðnar minningar tengist auknu rennsli adrenalíns og noradrenalíns en hlutlausar minningar gera það ekki.

Tilraun var gerð til að sýna fram á þetta. Hópi fólks var skipt í tvennt. Hópunum voru sýndar skyggnumyndir og helmingnum var sögð átakanleg saga en hinum ekki. Helmingi hvors hóps um sig var gefið lyfið propanolol, sem hindrar verkan adrenalíns og noradrenalíns, en hinum helmingnum var gefinn lyfleysa. Í ljós kom að þeir sem fengu propanolol áttu í erfiðleikum með að rifja upp tilfinningaþrungnu söguna en hinir ekki. Lyfið hafði engin áhrif á hlutlausu söguna. Það bendir til þess að áðurgreind efni gegni mikilvægu hlutverki við festingu í leifturminni.

Heilaskimun bendir til þess að möndlungurinn sé viðrinn tilfinningaminni. Aukin virkni í möndlungi sýnir betra minni á tilfinningaþrungið efni.

Af þessu má ætla að tilfinningaminnið sé skráð á annan hátt en hlutlausa minnið. Það er þó umdeilt og rannsóknir á nákvæmni frásagna sýnir að leifturminningar virðast jafn viðkvæmar og venjulegar minningar. Því hafa sumir sagt sem svo að leifturminningar hafi félagslegt mikilvægi og því rifjar fólk slíkar minningar oft upp og finnst það muna það líkt og það gerðist í gær en raunin virðist vera önnur.

Ýmsar vangaveltur um minnið

Algleymi eða alminni? 

Hvort er betra að vera minnislaus eða muna allt? William James sagði að það væri jafnvont. 

Að muna allt merkir samkvæmt löghyggju, að maður muni allt sem liðið er, og hafi þar með góða hugmynd um hvað framtíðin ber í skauti sér. Einnig er vafasamt að mannsheilinn sé gerður til að muna „allt“ og muni því byrja að skemmast þegar einhverjum „hámarks þröskuldi“ er náð, eða að heilinn muni bregðast við á sem skynsamlegastan hátt og gera mann brjálaðan á öllum þeim upplýsingum sem við höfum.
 
Aftur á móti gefur minnisleysi möguleikann á því að muna ekki að maður sé með minnisleysi og þannig hefur maður ekki hugmynd um að það sé eitthvað að, þetta getur verið talið sem ein gerð ánægju. Reyndar gæti þetta verið hálfgerð blessun fyrir manninn, því að einn besti hæfileiki mannsins er að hunsa allt annað en hann sjálfan og loka augunum gersamlega fyrir öllu því slæma í lífi hans, en með eins þröngri sýn á veruleikan og hann getur, þá finnur hann auðvitað eitthvað að kvarta um. Minnisleysið mundi bæta þennan hæfileika hans, vegna þess að sá sem mundi ekki neitt gæti ekki munað eftir neinu, hvorki slæmu né góðu.

Töfratalan sjö og minni 
Lengi hafa menn vitað að minni okkar er ekki ótakmarkað. Breski aðalsmaðurinn William Hamilton komst að þeirri niðurstöðu strax á 19. öld. Hann sá að þegar handfylli af marmarakúlum er fleygt á gólf getur maður aðeins greint sjö þeirra vel í einu. Breski kennarinn John Jacobs gerði tilraun á nemendum sínum árið 1887. Þar kom í ljós að nemendur gátu að meðaltali munað samtímis sjö tölur í einu ef þeim var raðað handóhófkennt. Hermann Ebbinghaus komst svo einnig að sömu niðurstöðu. Loks velti bandaríski sálfræðingurinn George A. Miller (1956) þessu fyrir sér og kallaði töluna sjö (plús mínus tveir) töfratölu enda kæmi oft fyrir í heiminum, t.d. eru sjö heimshöf, sjö undur veraldar, sjö dagar í vikunni, sjöundi himinn og sjö dauðasyndir.

Minnistækni 
Það sparar tíma og fyrirhöfn að hafa gott minni, þá þarf maður ekki að skrá allar upplýsingar hjá sér eða geta treyst á það að geta flett þeim upp. Áður fyrr var það metinn mikilsverður hæfileiki að hafa gott minni, því að þá höfðu landsmenn ekki almennan aðgang að bókum og aðeins hluti þeirra var læs. Nú til dags hafa menn glatað hæfileikanum til að muna langar frásagnir eins og t.d. Íslendingasögurnar. Flestir reikna ekki lengur í huganum heldur slá það inn í reiknivél, tölvurnar eru góður staður til að geyma upplýsingar og einnig GSM- síminn. Eins og alltaf koma nýir hlutir í staðinn fyrir þá gömlu, í dag þarf fólk að muna alls kyns aðgangsorð og númer að kerfum af ýmsu tagi (tölvupóstur, bankanúmer o.s.frv.). 

Enn er ekki ljóst hvers vegna sumir hafa mun betra minni en aðrir, þó er vitað að þjálfun og erfðir skipta mjög miklu máli. Fyrsta minnisaðferðin nefnist staðaraðferðin, hún felst í því að atriði sem á að muna er sett í samband við ákveðinn stað. Dæmi um aðrar aðferðir sem hafa reynst vel, þeim sem vilja bæta minnið sitt með sérstakri minnistækni, eru: að nota ímyndir, búa til sögur eða nota hrím og hrynjandi. 
Hver og einn hefur sína aðferð til að muna og eflaust eru til margar aðrar minnisaðferðir.

 Sjá nánar í bókinni Almennri sálfræði eftir Aldísi Unni Guðmundsdóttur og Jörgen L. Pind.

Heimilidir í texta

Frekari lesning 
 Aldís Unnur Guðmundsdóttir, Jörgen L. Pind: Almenn Sálfræði: Hugur Heili og Hátterni, Mál og menning 2005.
 Clive Wearing - þjáist af einu versta minnisleysistilfelli sem er þekkt.
 H.M. - þjáist af framvirku óminni.
 Minnisleysi

Heimildir 
 Aldís Unnur Guðmundsdóttir, Jörgen L. Pind: Almenn Sálfræði: Hugur Heili og Hátterni, Mál og menning 2005.
 Rita L. Atkinson, Richard C. Atkinson, Ernest R. Hilgard: Sálfræði, áttunda útgáfa, Iðunn 1992.

Hugarstarf
Sálfræði
Minni
Sálfræði er gjarnan skilgreind sem vísindagrein um hugarstarf og hegðun.  Þeir sem leggja stund á sálfræði eru líka í auknum mæli farnir að kanna heilastarf. Sálin (sem óefnislegt fyrirbæri aðskilið líkamanum) er ekki viðfangsefni greinarinnar og því er nafn hennar ef til vill villandi.

Segja má að sálfræði sé yfirgrein margra undirgreina sem rannsaka mannlega hegðun og hugsun, en það sem sameini þessar greinar er aðferðafræði, krafa um vísindalega nálgun, en jafnframt er oft hægt að samnýta þekkingu úr öllum greinunum samtímis.

Viðfangsefni sálfræðinnar 

Sálfræði er fyrst og síðast fræðigrein sem fjallar um þá hluta mannsins sem snúa að hegðun, hugsun og heila hans. Margar spurningar sem fengist er við í sálfræði eru æði heimspekilegar en sálfræðin á sér rætur einmitt í heimspeki þó svo að rætur hennar nái einnig til líffræði. Spurningarnar sem fengist er við eru spurningar eins og „Hvað er hugsun?“ og „Af hverju hegðar fólk sér eins og það gerir?“. Ólíkt heimspeki notar sálfræði vísindalega aðferð til að leita svara við þeim.

Sálfræðin snertir mörg önnur svið og þeir sem hafa veitt þekkingu inn í fagið koma víða að, svo sem úr heimspeki, líffræði, félagsfræði, eðlisfræði, lífeðlisfræði, læknisfræði, erfðafræði, lífefnafræði, mannfræði, málvísindum og tölvunarfræði.

Grundvöllur sálfræðinnar eru rannsóknir, einkum tilraunir. Rannsóknum í sálfræði fylgja ýmis vandkvæði þar sem þær eru í flestum tilfellum gerðar á fólki. Fyrir það fyrsta er hætta á að fólk breyti hegðun sinni þegar það veit að einhver fylgist með því. Auk þess þurfa sálfræðingar að fylgja ýtrustu siðgæðisreglum. Reglurnar hafa orðið strangari í seinni tíð svo sumar eldri rannsóknir væru ekki gerðar nú til dags.

Tilraunir í sálfræði eru af ýmsum toga. Sem dæmi má nefna tilraun þar sem einstaklingur leggur á minnið lista af orðum sem hann rifjar svo upp eftir fremsta megni. Annað dæmi eru tilraunir þar sem einstaklingur er látinn leysa þrautir á meðan höfuð hans er í fMRI-skanna. Enn annað dæmi er þegar rannsakendur fylgjast með atferli fólks í vissum aðstæðum (t.d. í skólastofu), breyta vissum atriðum í þessum aðstæðum og kanna hvaða áhrif breytingarnar hafa. 

Dæmi um viðfangsefni sálfræðinnar:

Störf sálfræðinga 
Algengur misskilningur er að sálfræði snúist fyrst og síðast um að veita þeim meðferð sem eiga í einhvers konar erfiðleikum. Þetta er að sjálfsögðu hluti af sálfræði og margir sálfræðingar vinna við að hjálpa fólki með geðraskanir, veita hjónabandsráðgjöf eða annars konar klíníska þjónustu. Þeir eru þó aðeins brot af heildinni, sálfræði fjallar aðeins að litlu leyti um að leysa vandamál fólks. 

Sálfræðimenntað fólk starfar á ýmsum vettvangi, þar á meðal við stjórnun fyrirtækja, ráðgjöf, starfsmannastjórnun, markaðssetningu, hönnun tækja og mannvirkja, á rannsóknarstofum, við ýmiss konar meðferð, í fjölmiðlum, í skólum, í líftæknifyrirtækjum og á auglýsingastofum. Sálfræðimenntað fólk er sífellt að hasla sér breiðari völl í atvinnulífinu og atvinnutækifæri eru fjölmörg. Þessi hagnýting á sálfræði byggir á öflugu vísinda- og rannsóknarstarfi sem er grundvöllur greinarinnar. 

Á Íslandi veitir BS-gráða frá íslenskum háskólum ekki réttindi til að starfa sem sálfræðingur, heldur þarf að minnsta kosti tveggja ára framhaldsmenntun til þess - þ.e., gráðu í klínískri sálfræði. Í Háskóla Íslands er boðið upp á framhaldsnám í klínískri sálfræði, barnasálfræði og vinnusálfræði. Margir fara þó í framhaldsnám í öðrum greinum, bæði innan sálfræði og utan. Til að starfa sem sálfræðingur er víða um heim gerð krafa um viðurkenningu yfirvalda.

Sjá einnig: Listi yfir sálfræðinga

Saga sálfræðinnar

Yfirlit 

Seinni hluti 19. aldar markar upphaf sálfræðinnar sem vísindagreinar. Gjarnan er miðað við árið 1879 en þá stofnaði Wilhelm Wundt fyrstu rannsóknarstofuna í sálfræði. Aðrir mikilvægir frumkvöðlar voru Hermann Ebbinghaus sem rannsakaði minni, Ivan Pavlov sem uppgötvaði klassíska skilyrðingu og sálgreinandinn Sigmund Freud sem gerði fræga hugmyndina um dulvitund. 

Á fyrri hluta 20. aldar var kenningum Freuds hafnað innan sálfræði. Þetta leiddi til mótunar atferlisstefnunnar sem John B. Watson og síðar B. F. Skinner gerðu vinsæla. Kenningar Freuds höfðu samt gífurleg áhrif á aðrar greinar, svo sem geðlæknisfræði og bókmenntafræði, og á hugmyndir almennings um sálarlífið. 

Á síðustu áratugum 20. aldar varð til nýtt þverfaglegt fag um hugarstarf bæði lífvera og véla, svokölluð vitsmunavísindi. Innan vitsmunavísinda starfs fræðimenn með bakgrunn í sálfræði, málvísindum, tölvunarfræði, heimspeki og taugavísindum, svo eitthvað sé nefnt.

Frumsálfræði 

Hin forn-egypsku Ebers-skjöl, frá um 1550 fyrir Krist, innihalda lýsingar á geðröskunum eins og klínísku þunglyndi og vitglöpum. Forn-Egyptar virðast ekki hafa talið neinn grundvallarmun vera á geðröskunum og líkamlegum kvillum.

Heimspekingar hafa lengi spáð í eðli hugans, ferla hans og innihald, en yfirleitt einungis með kenningum án kerfisbundinna athugana. Forn-grísku heimspekingarnir Alkmajon af Króton (um 500 f. Kr.) og Empedókles af Akragas (um 450 f. Kr.) geta ef til vill talist til fyrstu frumsálfræðinganna (e. protopsychologists). Þeir reyndu báðir að finna lífeðlislegar skýringar á hugsun og hegðun manna. Alkmajon kannaði til að mynda sjónskynjun, eitt aðalviðfangsefni skynjunarsálfræðinga, og taldi réttilega að upplifun og hugsun ættu sér stað í heilanum. Empedókles reyndi líka að finna náttúrlegar skýringar á skynjun, en taldi þó að hún ætti rætur í hjartanu.

Upphaflega litu Forn-Grikkir fremur á sálina (psykke) sem lífsanda en ekki sem geranda hegðunar né sem sjálf manns. Platon þrískipti síðan sálinni í skynsemi, skap og löngun. Aristóteles setti fram ýmsar kenningar, t.d. um eðli sálarinnar, minni og skynjun. Aristóteles skipti sálinni líka í marga parta, og taldi að við skynjun tæki hugurinn á sig form þess skynjaða.

Aðrir seinni tíma forverar sálfræðinnar eru til að mynda heimspekingarnir René Descartes (1596-1650) og John Locke (1632-1704). Saman mótuðu þeir hugmyndir manna um að hinn meðvitaði hugur væri aðskilinn hinum efnislega heimi. Descartes gerði skýran greinarmun á sál og líkama og gekk út frá því að líkamsstarfsemi mætti skýra með vélrænum lögmálum. Hann færði einnig rök fyrir því að sálin væri af allt öðru tagi en efnisheimurinn. Hún laut engum vélrænum lögmálum, hana þurfti að kanna með sjálfsskoðun og íhugun. Hann taldi einnig að dýr væru algjörlega sálarlaus og mætti þá útskýra tilveru þeirra einungis út frá vélrænum lögmálum. Descartes reyndi einnig að staðsetja sálina í manninum, hann komst að þeirri niðurstöðu að hún væri í heilakönglinum enda væri hann svolítið sér á báti í heilanum - enginn vissi hvaða tilgangi hann gegndi og hann er eina heilalíffærið sem er ekki til í tvöföldu upplagi. Þar vildi Descatres meina að heimili sálarinnar væri. Bresku heimspekingarnir John Locke og John Stuart Mill (1806-1873) notuðu kenningar Aristótelesar til að rekja mannlega þekkingu og töldu hana vera samspil skynjunar og hugtengsla. Þeim fannst einnig að meðvitundin ætti að vera aðalviðfangsefni sálfræðinnar. Nútímasálfræði hefur reynt eftir fremsta megni að losa sig undan viðjum þessarar tvíhyggju um sál og líkama.

Sálfræði verður að vísindagrein 

Árið 1879 opnaði Wilhelm Wundt tilraunastofu sína í sálfræði við Háskólann í Leipzig í Þýskalandi, þar sem sjónum var sérstaklega beint að hegðun og hugarástandi. Svo, árið 1890, gaf William James út bókina Principles of Psychology, eða Grundvöll sálfræðinnar, sem lagði undirstöðurnar að fjölda spurninga sem sálfræðingar einbeittu sér að um langt skeið. William James var fyrsti prófessorinn í sálfræði við Harvard-háskóla.

Það mikilvægasta var að aðferðir og viðhorf Wilhelms Wundt og William James voru laus við yfirskilvitlegar trúarlegar útskýringar á hugsun manna eða hegðun, sem losaði sálfræðina undan viðjum heimspeki og guðfræði, og lagði grunninn að nútíma sálfræði sem vísindagrein.

Árið 1892 voru samtökin American Psychological Association, ameríska sálfræðingafélagið, stofnuð, en stofnun þeirra hafði mikil áhrif á þróun greinarinnar.

Á árunum 1890-1900 mótaði Austurríski taugalæknirinn Sigmund Freud kenningar sínar um dulvitund og þróaði út frá þeim aðferðir sem hann taldi að gætu gagnast til að lækna sálarmein. Aðferðir og kenningar Freuds eru einu nafni nefndar sálgreining. Skilningur Freuds á huganum var að mestu byggður á túlkunaraðferðum og óbeinum athugunum, en ekki kerfisbundnum rannsóknum.

Flestir sálfræðingar nútímans hafna kenningum Freuds og þeim aðferðum sem á þeim byggja, yfirleitt á þeim forsendum að þær séu í eðli sínu óprófanlegar og því óvísindalegar. Dulvitundin, eitt grundvallarhugtakið í sálgreiningu, er til dæmis samkvæmt skilgreiningu nokkuð sem ekki er hægt að rannsaka með beinum hætti. Kenningar og aðferðir Freuds eru enn þrætuefni. Þó er engin spurning um að áhrifa hans gætir víða, ekki hvað síst í hugmyndum almennings um sálfræði. 

Að hluta til sem viðbrögð við hve mikil sálfræðin einbeitti sér að sjálfsskoðun og huglægi á þeim tíma, varð atferlisstefnan vinsæl sem leiðbeinandi sálfræðikenning. Með forvígismennina John B. Watson, Edward Thorndike og B.F. Skinner í fararbroddi, þá stóð atferlisstefnan á bakvið þær hugmyndir að sálfræðin skyldi vera vísindagrein sem rannsakaði hegðun, en ekki hugann og hafnaði hugmyndum um hugarástand (svo sem trú, langanir og markmið) og hélt því fram að öll hegðun og reynsla helgaðist af viðbrögðum frá umhverfinu.

Í ritinu Psychology as the Behaviorist views it, Sálfræðin eins og atferlissinninn sér hana, sem Watson skrifaði árið 1913, segir hann að sálfræði sé algjörlega undirfag náttúruvísinda sem rannsaki hlutlægt, og ekkert annað. Í sama riti hafnar hann algjörlega að sjálfsskoðun sé nokkuð sem sálfræði styðjist við og að atferlissinni þekki enga línu sem skilji að menn og dýr.

Atferlisstefnan var ríkjandi innan sálfræðinnar stóran hluta fyrriparts 20. aldarinnar, að miklu leyti vegna þess hve vel kenningarnar um skilyrðingu og hagnýtingu þeirra (ekki síst í auglýsingum) sem vísindaleg módel af mannlegri hegðun heppnuðust.

En það varð smám saman ljóst að atferlisstefnan var ekki nógu góð sem leiðandi kenning um mannlega hegðun, þrátt fyrir mikilvægar uppgötvanir. Gagnrýni Noam Chomsky á bók Skinners, Verbal behavior (sem hafði það markmið að skýra út tungumálanám með kenningum atferlissinna), er talin vera ein af stærstu þáttunum í því að atferlisstefnan hætti að vera ríkjandi.

Chomsky sýndi fram á það að tungumál væri ekki hægt að læra með skilyrðingunni einni saman, vegna þess að fólk getur búið til setningar sem eru einstakar í uppbyggingu og að merkingu sem geta ekki orðið til eingöngu með reynslu af náttúrulegu tungumáli og gaf þar með í skyn að það hlyti að vera til hugarástand, sem atferlisstefnan hafnaði.

Hliðstætt, þá sýndi Albert Bandura fram á það í verki sínu að börn gætu lært með því að fylgjast með hegðun í umhverfi sínu, án breytinga á hegðun, svo eitthvað innra með okkur hlyti að eiga hlut að máli.

Ris tölvutækninnar lagði sinn skerf til í því að líta á virkni hugans sem úrvinnslu á upplýsingum. Þetta, ásamt vísindalegum aðferðum við að rannsaka hugann, sem og trú á hugarástand, leiddi til riss hugfræðistefnunnar sem ríkjandi kenningu um hugann.

Tengingar á milli heilans og taugakerfisins voru einnig að verða ljósar, að hluta til vegna tilrauna Charles Sherrington og Donald Hebb, og að hluta til vegna rannsókna á fólki sem hafði hlotið heilaskaða. Með þróun á tækni sem gerir okkur kleift að rannsaka heilastarfsemi nákvæmlega, þá hefur taugasálfræði og skilvitleg taugavísindi (e. cognitive neurosience) orðið að einna mest virkar innan nútíma sálfræði.

Með aukinni þátttöku annarra greina, svo sem heimspeki, tölvunarfræði og taugafræði, í leit að skilningi á huganum, þá hefur orðið til yfirfag sem kallast vitsmunavísindi, sem einblínir á að hagnýta öll framlög með uppbyggilegum hætti.

En ekki hafa allir sálfræðingar verið hrifnir af því að reyna að skilja hugann og náttúruna með mekkanískum aðferðum.

Carl Jung, sem eitt sinn fylgdi stefnu Freuds, var frumkvöðull í að betrumbæta sjálfsskoðun Freuds með hugmyndum um trú. (Freud hafði hafnað trú sem hópblekkingu).

Alfred Adler, eftir að hafa átt einhver samskipti við umræðuhóp Freuds, myndaði sitt eigið fag, kallað einstaklingssálfræði. Áhrif hans á nútímasálfræði hafa verið talsverð, þar sem margar nálganir hafa fengið að láni hluta af kenningum hans. Klassísk adlerísk sálfræði er nýleg endurfæðing á kenningum Alfreds Adlers, en þessi fræði fella saman upprunalegu kenningu Adler's um persónuleika, stíl sálfræðimeðferða og heimspeki lífsviðhorfa, ásamt sýn Abrahams Maslow's á bestu virkni (e. optimal functioning).

Fyrirbærafræði eða húmanísk sálfræði varð til á 4. áratug 20. aldar, og hefur veitt mótvægi við framstefnu og vísindalegar aðferðir til að rannsaka hugann. Hún leggur áherslu á rannsóknir, á skynjun einstaklingsins og leitast við að skilja manneskjur og hegðun þeirra með því að framkvæma rannsóknirnar. Fyrirbærafræðin á rætur sínar í existentíalisma og fyrirbærafræði í heimspeki. Margir fyrirbærafræðingar hafna algjörlega vísindalegum aðferðum og segja að það að reyna að mæla upplifanir og skynjun ræni það þýðingu og merkingu mannlegrar tilvistar.

Þeir sem lögðu fram þær hugmyndir sem mynda grunninn að fyrirbærafræðinni eru meðal annars Abraham Maslow, Carl Rogers, og Fritz Perls.

Sjá einnig: Ágrip af sögu sálfræðinnar,  Helstu ártöl í sögu bandarískrar sálfræði, Helstu ártöl í sögu íslenskrar sálfræði

Þekktar rannsóknir í sálfræði

Undirgreinar sálfræðinnar 
Það helsta sem sameinar ólíkar undirgreinar sálfræði er viss aðferðafræði, rannsóknaraðferðir. Gerð er krafa um hlutlægar rannsóknir, einkum tilraunir. Tilraunaaðferð náttúruvísinda er meðal aðalsmerkja sálfræði, sem gerir hana frábrugðna öðrum greinum sem fjalla um manninn, svo sem heimspeki og stjórnmálafræði. 

Líta má á ólíkar undirgreinar sálfræði sem sjónarhorn á viðfangsefni sitt, manninn. Svo nokkur dæmi séu tekin, þá er í atferlisgreiningu eingöngu hegðun rannsökuð og reynt að spá fyrir um hana út frá fyrri hegðun, í líffræðilegri sálfræði er hegðun og hugsun rannsökuð út frá lífræðilegum forsendum, og í hugfræði er reynt að spá fyrir um hugsun út frá hegðun. Aðrar greinar rannsaka sama viðfangsefni, en frá sínum sjónarhornum. Innbyrðis innan sálfræði er sem sagt reynt að útskýra hegðun út frá mismunandi forsendum.

Þegar kemur að hagnýtingu á þekkingu úr undirgreinum sálfræðinnar er svo stuðst við þekkingu úr öllum undirgreinum, en skýringar sem taldar eiga frekar við en aðrar eru nýttar.

Helstu undirgreinar sálfræði eru eftirfarandi:

Atferlisgreining

Félagssálfræði

Hagnýtt sálfræði 

Hagnýtt sálfræði snýst um að nota sálfræðilegar aðferðir og kenningar til að leysa vandamál í öðrum greinum, eins og t.d. í starfsmannastjórnun, vöruhönnun, lækningum og menntun.

Heilsusálfræði

Hugfræði

Klínísk sálfræði

Líffræðileg sálfræði

Námssálfræði

Persónuleikasálfræði 

Persónuleikasálfræði getur talist til sígildra undirgreina sálfræðinnar og eiga rætur að rekja til kenninga Freuds um persónuleikann. Áhersla er lögð á einstaklingsmun og gengið er út frá því að fólk sé ólíkt vegna meðfæddra eða áunninna persónuleikaþátta sem móta hegðun fólks í vissum aðstæðum og valda því að hver einstaklingur sýnir ákveðinn stöðugleika í hegðun.

Réttarsálfræði

Skynjunarsálfræði

Taugasálfræði

Tilraunasálfræði

Vinnusálfræði

Þroskasálfræði

Þróunarsálfræði

Öldrunarsálfræði 

Öldrunarsálfræði fjallar um líkamlegar, hugrænar, félagslegar og sálrænar breytingar sem eiga sér stað við öldrun. Öldrunarsálfræði fæst bæði við breytingar sem fylgja eðlilegri öldrun sem og óeðlilegar breytingar, svo sem heilabilun.

Heimildir 
 Henry Gleitman, Alan J. Fridlund, Daniel Reisberg: Psychology, sjötta útgáfa, W.W. Norton & Company 2004.
 
 Rita L. Atkinson, Richard C. Atkinson, Ernest R. Hilgard: Sálfræði I, áttunda útgáfa, Iðunn 1992.
 Rita L. Atkinson, Richard C. Atkinson, Ernest R. Hilgard: Sálfræði II, áttunda útgáfa, Iðunn 1988.
 
 
 Upplýsingar um undirgreinar sálfræðinnar af vef Háskóla Íslands og úr greininni Hvað eru til margar gerðir af sálfræði? af Vísindavefnum.

Tengt efni 
 Saga sálfræðinnar á Íslandi
 Atferlishagfræði (e. behavioral economics)
 Félagsfræði
 Félagsráðgjöf
 Gervigreindarfræði
 Hátternisfræði (e. ethology)
 Hugspeki
 Kennslufræði
 Líffræði
 Lífeðlisfræði
 Læknisfræði
 Mannþáttafræði (e. human factors)
 Markaðsfræði
 Málvísindi
 Próffræði
 Taugavísindi
 Uppeldis- og menntunarfræði
 Vitsmunavísindi

Tenglar

Frekari upplýsingar 
 Sálfræðiskor Háskólans í Reykjavík
 Sálfræðiskor Háskóla Íslands 
 Umfjöllun um sálfræði á Iðan.is
 Sálfræðiefni hjá AmoebaWeb 
 APA í hundrað ár
 Sígild verk í sögu sálfræðinnar
 Orðabók í sálfræði
 Alfræðiorðabók um sálfræði
 Sálfræðigreinar 
 Sálfræðiritgerðir 
 Sálfræðiráðstefnur
 Sálfræðiþing  (aðallega evrópsk)
 Fréttir frá ScienceDaily Mind and Brain 
 PsychCentral
 Sálfræðiefni  (einnig um félagssálfræði og einnig um "Cumulative Risk and Resilience")
 Psychology Career Ladders (criticism)

Sálfræðifélög og -samtök 
 Sálfræðingafélag Íslands
 Anima, félag sálfræðinema við Háskóla Íslands 
 Res Extensa  - þverfaglegt íslenskt félag áhugamanna um hug, heila og hátterni.
 Ameríska sálfræðingafélagið
 Ameríska sálfræðifélagið
 Austurríska sálfræðifélagið
 Belgíska sálfræðifélagið
 Breska sálfræðifélagið
 Ansia Psychology University of Rome Research (it)
 Kanadíska sálfræðifélagið
 Finnska sálfræðifélagið 
 Þýska sálfræðifélagið
 Norsk samtök þeirra sem hafa mastersgráðu í sálfræði
 Singapúrska sálfræðifélagið
 In-Mind, Quarterly Magazine for Social Psychology
Eðlisfræðilögmál er stærðfræðilegt samhengi á milli mælanlegrar stærðar og þeirra þátta sem hluturinn, sem á að mæla, er háður. Þetta er grundvallarhugtak í eðlisfræðinni.

Eðlisfræðilögmál eru yfirleitt sannreynd med tilraunum. Tilraunir hafa alltaf einhverja óvissu í sér og því er hægt ad segja að eðlisfræðilögmál séu nálganir á því sem mælt er vegna þess að líkanið, sem er byggt út frá tilraununum, lýsir mæliniðurstöðum innan einhverja skekkjumarka. 

Fræg eðlisfræðilögmál eru t.d. lögmál Newtons og jöfnur Maxwells.

Eðlisfræði
Eskifjörður er bær á norðurströnd samnefnds fjarðar sem liggur út frá Reyðarfirði norðanverðum. Íbúar Eskifjarðar voru 1040 þann 1. janúar 2019 og hefur íbúatalan haldist nokkuð stöðug síðustu árin.

Eskifjörður var verslunarstaður fyrr á öldum og var einn hinna sex staða á Íslandi, sem fengu kaupstaðarréttindi árið 1786 við afnám einokunarverslunarinnar, en missti þau aftur síðar. Árið 1798 reisti danska verslunarfyrirtækið Örum og Wulff verslunarhús í Útkaupstað, sem svo er kallaður, og hóf þar verslun. Það var þó ekki fyrr en Norðmenn hófu síldveiðar við Ísland á síðari hluta 19. aldar sem íbúum tók að fjölga verulega og árið 1902 voru íbúarnir orðnir 228.

Aðalatvinnuvegur íbúa Eskifjarðar er sjávarútvegur og fiskvinnsla en verslun og þjónusta eru einnig mikilvægar atvinnugreinar. Á Eskifirði er Sjóminjasafn Austurlands í gömlu húsi sem Örum og Wulff byggðu um 1816 og þar má sjá minjar um sjósókn á Austfjörðum og byggðasögu og atvinnulíf á Eskifirði. Aðsetur sýslumannsembættis Suður-Múlasýslu var flutt til Eskifjarðar 1853 og þar er miðstöð löggæslu á Austurlandi. 

Byggðin var gerð að sérstökum hreppi, Eskifjarðarhreppi, árið 1907 en hafði fram að því tilheyrt Reyðarfjarðarhreppi. Hreppurinn fékk kaupstaðarréttindi á ný 22. apríl 1974. Hinn 1. janúar 1988 sameinaðist Helgustaðahreppur Eskifirði. Hinn 7. júní 1998 sameinaðist Eskifjarðarkaupstaður Reyðarfjarðarhreppi á ný og Neskaupstað að auki undir nafninu Fjarðabyggð.

Á Eskifirði er Steinasafn Sigurborgar og Sörens.

Heimildir 
 

Á árunum 1971 til 1986 kom úr fimm binda ritverk Einars Braga skálds, sem kallast Eskja.

Tenglar 
 www.eskifjordur.is - Upplýsingasíða um sögu Eskifjarðar
 www.eskifjordur.com  - Upplýsingasíða um allt í kringum Eskifjörð
 www.facebook.com/eskifjordur - Eskifjörður á Facebook.

Aðsetur sýslumanna á Íslandi
Eskifjörður
Firðir á Íslandi
Íslensk sjávarþorp
Árið 2003 (MMIII í rómverskum tölum) var 3. ár 21. aldar sem hófst á miðvikudegi samkvæmt gregoríska tímatalinu.

Atburðir

Janúar

 1. janúar - Luíz Inácio Lula Da Silva tók við embætti sem 37. forseti Brasilíu.
 1. janúar - Pascal Couchepin varð forseti Sviss.
 5. janúar - 20 létust þegar tveir palestínskir sjálfsmorðssprengjumenn réðust á strætisvagnastöð í Tel Avív.
 7. janúar - Vafrinn Safari kom fyrst út.
 9. janúar - Yfirmaður vopnaeftirlits Sameinuðu þjóðanna í Írak, Hans Blix, staðfesti að engar sannanir hefðu fundist fyrir því að Írak ætti gereyðingarvopn.
 16. janúar - Sölusamningur um Búnaðarbankann var undirritaður.
 16. janúar - Geimskutlan Columbia hélt í sína síðustu geimferð.
 18. janúar - Íslendingabók var opnuð almenningi.
 18. janúar - Skógareldar ollu gríðarlegu tjóni í útjaðri Canberra í Ástralíu.
 21. janúar - Rithöfundurinn Hallgrímur Helgason birti grein í Morgunblaðinu um „bláu höndina“, hugtak sem síðar varð vinsælt til að lýsa áhrifum Sjálfstæðisflokksins í viðskiptalífinu.
 21. janúar - Kevin Mitnick fékk að nota tölvu aftur.
 22. janúar - Síðasta merkið frá geimkönnunarfarinu Pioneer 10 barst til jarðar úr 7,6 milljarða mílna fjarlægð frá jörðu.
 24. janúar - Ráðstefnunni World Social Forum lauk í Porto Alegre í Brasilíu með ákalli um að hætt yrði að heyja fyrirbyggjandi stríð og að öryggisráðið beitti neitunarvaldi fyrir frið.
 28. janúar - Nigergate-hneykslið: George W. Bush sagði frá því að CIA hefði undir höndum skjöl um meint kaup Saddam Hussein á rýrðu úrani frá Níger. Skjölin reyndust síðar vera fölsuð.
 30. janúar - Belgía lögleiddi hjónabönd samkynhneigðra.

Febrúar

 1. febrúar - Geimskutlan Columbia fórst yfir Texas þegar hún er ad koma aftur inn í andrúmsloftið. Allir geimfararnir fórust, sjö talsins.
 1. febrúar - Þórólfur Árnason tók við sem borgarstjóri Reykjavíkurborgar.
 4. febrúar - Serbía og Svartfjallaland hætti að nota nafnið Júgóslavía opinberlega.
 6. febrúar - Íslenska kvikmyndin Didda og dauði kötturinn var frumsýnd.
 9. febrúar - Ingibjörg Sólrún Gísladóttir hélt fræga ræðu í Borgarnesi þar sem hún gagnrýndi afskipti Davíðs Oddssonar af viðskiptalífinu.
 15. febrúar - Alþjóðleg mótmæli fóru fram gegn stríðinu í Írak. Meira en 6 milljónir manna mótmæltu í 600 borgum.
 17. febrúar - Egypska trúarleiðtoganum Abu Omar var rænt af útsendurum CIA í Mílanó.
 18. febrúar - 198 létust þegar maður kveikti eld í neðanjarðarlest í Seúl í Suður-Kóreu.
 19. febrúar - 302 hermenn létust þegar herflugvél hrapaði í Íran.
 19. febrúar - Alþjóðaheilbrigðisstofnunin staðfesti að Ebólafaraldur væri hafinn í Vestur-Kongó.
 21. febrúar - Jarðskjálfti reið yfir Xinjang. 257 fórust.
 24. febrúar - Sænska sjónvarpsstöðin SVT24 hóf útsendingar.
 26. febrúar - Bandarískur kaupsýslumaður kom inn á spítala í Hanoi með bráðalungnabólgu, einnig þekkt sem SARS.
 26. febrúar - Stríðið í Darfúr hófst þegar skæruliðar risu gegn stjórn Súdan.
 28. febrúar - Kvikmyndin Nói albínói eftir Dag Kára Pétursson var frumsýnd.
 28. febrúar - Václav Klaus var kjörinn forseti Tékklands.

Mars

 2. mars - Pakistönsk yfirvöld handsömuðu Khalid Shaikh Mohammed sem var álitinn standa á bak við Hryðjuverkin 11. september 2001. Einnig handtóku þeir Mustafa Ahmed al-Hawsawi sem var talinn hafa fjármagnað árásirnar.
 6. mars - Yasser Arafat útnefndi Mahmoud Abbas eftirmann sinn.
 8. mars - Íbúar Möltu samþykktu inngöngu í Evrópusambandið.
 12. mars - Alþjóðaheilbrigðismálastofnunin lýsti yfir neyðarástandi vegna bráðalungnabólgu.
 12. mars - Leyniskytta myrti Zoran Đinđić forsætisráðherra Serbíu í Belgrad.
 14. mars - Femínistafélag Íslands var stofnað.
 14. mars - Recep Tayyip Erdoğan tók við embætti forsætisráðherra Tyrklands.
 15. mars - Hu Jintao tók við sem forseti alþýðulýðveldisins Kína af Jiang Zemin.
 16. mars - Stærstu samræmdu fjöldamótmæli á alheimsvísu voru haldin gegn stríði í Írak.
 17. mars - Robin Cook, innanríkisráðherra Bretlands sagði af sér vegna ágreinings um áætlanir um stríð á hendur Írak.
 18. mars - Listi viljugra þjóða sem studdu afvopnun Íraks var birtur og var Ísland á honum. 
 19. mars - George W. Bush, þáverandi forseti Bandaríkjanna, fyrirskipaði upphaf Íraksstríðsins.
 20. mars - Hermenn frá Bandaríkjunum, Bretlandi, Ástralíu og Póllandi réðust inn í Írak.
 20. mars - Staðlaráð Íslands var stofnað.
 23. mars - Slóvenar samþykktu inngöngu í Evrópusambandið og NATO.
 24. mars - Arababandalagið samþykkti ályktun um að herir Bandaríkjanna og Breta yfirgæfu Írak tafarlaust.
 31. mars - 400 fórust í aurskriðu sem fór yfir námubæinn Chima í Bólivíu.

Apríl

 1. apríl - Íslenska kvikmyndin Fyrsti apríll var frumsýnd.
 3. apríl - Serbía og Svartfjallaland varð aðili að Evrópuráðinu.
 3. apríl - Risasmokkfiskur veiddist í Rosshafi.
 3. apríl - Íraksstríðið: Bandaríkjaher lagði alþjóðaflugvöllinn í Bagdad undir sig.
 7. apríl - Íraksstríðið: Breski herinn náði Basra á sitt vald.
 9. apríl - Íraksstríðið: Bandaríkjaher náði Bagdad á sitt vald.
 12. apríl - Kjósendur í Ungverjalandi samþykktu inngöngu í Evrópusambandið.
 14. apríl - Kortlagningu gengamengis mannsins í Human Genome Project lauk. 
 16. apríl - Aðildarsáttmálinn 2003 um aðild 10 nýrra Evrópusambandsríkja var undirritaður af 25 ríkjum.
 17. apríl - Anneli Jäätteenmäki varð fyrsti kvenforsætisráðherra Finnlands.
 23. apríl - British Airways og Air France gáfu út yfirlýsingu um að þau myndu ekki notast við Concorde-flugvélar framar.
 25. apríl - Winnie Mandela var dæmd í sex ára fangelsi fyrir svik og þjófnað.
 26. apríl - Stórbruni varð í moskunni Islamic Center í Malmö. Slökkviliðsmenn urðu fyrir grjótkasti við störf sín.
 29. apríl - Bandaríkjaher tilkynnti að hann hygðist draga herlið sitt frá Sádí-Arabíu.

Maí

 1. maí - George W. Bush tilkynnti að hernaðaraðgerðum í Írak væri lokið.
 3. maí - 16 létust í flóðum í Argentínu.
 10. maí - Alþingiskosningar voru haldnar. Meirihluti Sjálfstæðisflokks og Framsóknarflokks hélst en Sjálfstæðismenn töpuðu fjórum þingsætum.
 11. maí - Saltkeri Cellinis var stolið frá Kunsthistorisches Museum í Vín.
 12. maí - 60 manns létu lífið í sjálfsmorðssprengjuárás í Téténíu.
 12. maí - 35 létust í fimmtán sjálfsmorðssprengjuárásum í Sádí-Arabíu.
 14. maí - Fjöldagröf með líkamsleifum 3000 manna var uppgötvuð í Hilla, 90 km frá Bagdad.
 16. maí - Ólafur Ragnar Grímsson forseti Íslands kvæntist Dorrit Moussaieff.
 16. maí - Hryðjuverkaárásirnar í Casablanca: 45 létust og yfir 100 slösuðust í fjórtán sjálfsmorðssprengjuárásum í Casablanca í Marokkó.
 18. maí - 260 létust af völdum flóða þegar hitabeltisfellibylur gekk yfir Srí Lanka.
 19. maí - Stríðið í Aceh 2003-2004: Indónesíuher hóf aðgerðir í Aceh-héraði.
 21. maí - Jarðskjálfti, 6,7 á Richter með upptök við Boumerdès, skók Alsír. 2300 létust.
 23. maí - Íslenska alþjóðabjörgunarsveitin fór út til Alsír til rústabjörgunar.
 24. maí - Sertab Erener sigraði Söngvakeppni evrópskra sjónvarpsstöðva fyrir Tyrkland með laginu „Everyway That I Can“. Framlag Íslands var lagið „Open Your Heart“.
 29. maí - Ludwig Scotty varð forseti Nárú.

Júní

 Júní - Tölvuleikurinn Orustan um Wesnoth kom fyrst út.
 1. júní - Vatn hóf að safnast í uppistöðulónið við Þriggja gljúfra stífluna í Kína. Við þetta hækkaði vatnsborðið um allt að 100 metra.
 6. júní - Endurgerða Austur-Indíafarið Götheborg var sjósett í Svíþjóð.
 8. júní - Kjósendur í Póllandi samþykktu aðild að Evrópusambandinu.
 14. júní - Kjósendur í Tékklandi samþykktu aðild að Evrópusambandinu.
 16. júní - Íslenska hljómsveitin Hraun var stofnuð.
 17. júní - Íslenska kvikmyndin Þriðja nafnið var frumsýnd.
 18. júní - Forsætisráðherra Finnlands, Anneli Jäätteenmäki, neyddist til að segja af sér eftir að hafa logið að þinginu.
 20. júní - Samtökin Wikimedia voru stofnuð.
 27. júní - Tveir leiðtogar Al-Kaída, Ayman al-Zawahiri og Suleyman Abu Ghaith, voru handteknir í Írak.
 30. júní - Öðru stríðinu í Kongó lauk með friðarsamningum.

Júlí

 1. júlí - Íslenskar orkurannsóknir tóku til starfa.
 5. júlí - Alþjóðaheilbrigðisstofnunin tilkynnti að náðst hefði að takmarka útbreiðslu bráðalungnabólgu (SARS).
 5. júlí - 12 létust þegar téténskir sjálfsmorðssprengjumenn gerðu árás á rokktónleika í Tusjino í nágrenni Moskvu.
 6. júlí - Cosmic Call-verkefnið sendi skilaboð frá Jevpatoria á Krímskaga til fimm stjarna: Hip 4872, HD 245409, 55 Cancri, HD 10307 og 47 Ursae Majoris. Skilaboðin munu ná áfangastað á árunum frá 2036 til 2049.
 6. júlí - Ísraelsstjórn lét 350 palestínska fanga lausa.
 8. júlí - Um 600 fórust og 200 björguðust þegar ferja sökk í Bangladess.
 9. júlí - Bandaríska kvikmyndin Sjóræningjar á Karíbahafi: Bölvun svörtu perlunnar var frumsýnd.
 10. júlí - Wikibækur, systurverkefni Wikipediu, hóf göngu sína.
 15. júlí - Mozilla Foundation var stofnuð.
 18. júlí - Íslenska kvikmyndin Ussss var frumsýnd.
 18. júlí - Evrópuráðstefnan gaf út fyrstu drög að nýrri stjórnarskrá Evrópu.
 18. júlí - Breski vopnaeftirlitsmaðurinn David Kelly sem dregið hafði í efa skýrslu um fund gereyðingarvopna í Írak fannst látinn.
 22. júlí - Uday og Qusay Hussein, synir Saddams Hussein, voru felldir eftir umsátur um Mósúl í Írak.
 24. júlí - Ástralir hófu RAMSI-aðgerðina á Salómonseyjum eftir að stjórn eyjanna hafði óskað eftir alþjóðlegri aðstoð vegna innanlandsófriðar. 
 30. júlí - Síðasta Volkswagen bjallan var framleidd í Mexíkó. Þá höfðu 21.529.464 bílar af þessari gerð verið framleiddir frá 1938.
 31. júlí - Fyrsta Roverway-skátamótið hófst í Portúgal.

Ágúst

 Ágúst - Íslenska vefritið Vantrú hóf göngu sína.
 1. ágúst - 35 rússneskir hermenn létu lífið í sjálfsmorðssprengjuárás í Norður-Ossetíu.
 1. ágúst - Menntafélagið ehf. tók við rekstri Stýrimannaskólans og Vélskólans sem voru síðar sameinaðir við Tækniskólann.
 11. ágúst - Seinni borgarastyrjöldin í Líberíu tók enda þegar Charles Taylor sagði af sér og flúði land.
 11. ágúst - NATO tók yfir stjórn alþjóðlega friðargæsluliðsins í Afganistan.
 12. ágúst - Portúgalski knattspyrnumaðurinn Cristiano Ronaldo var seldur til Manchester United fyrir 12,24 milljón pund.
 18. ágúst - Norðurlandasamningur um almannatryggingar var undirritaður.
 18. ágúst - Menntaskólinn Hraðbraut hóf starfsemi sína.
 19. ágúst - Bílasprengja sprakk í hverfi Sameinuðu þjóðanna í Bagdad með þeim afleiðingum að 22 létust, þar á meðal sérstakur sendimaður Sþ í Írak, Sergio Vieira de Mello.
 19. ágúst - 23 létust og 100 særðust þegar sjálfsmorðssprengjumaður á vegum Hamas gerði árás á strætisvagn í Jerúsalem.
 21. ágúst - Ísraelsher myrti næstráðanda Hamassamtakanna, Ismail Abu Shanab, í hefndarskyni fyrir sprengjutilræðið tveimur dögum fyrr.
 25. ágúst - Spitzer-geimsjónaukanum var skotið á loft.
 25. ágúst - 50 létust þegar tvær bílasprengjur sprungu í Mumbai á Indlandi.
 27. ágúst - Plánetan Mars var nær jörðu en hún hafði verið í 60.000 ár.
 27. ágúst - Fyrstu sexhliða viðræðurnar um kjarnorkuáætlun Norður-Kóreu fóru fram.
 29. ágúst - Bílasprengja sprakk við mosku í Nadjaf í Írak með þeim afleiðingum að 95 létust, þar á meðal sjítaklerkurinn Mohammad Baqr al Hakim.

September

 4. september - Verslunarmiðstöðin Bull Ring var opnuð í Birmingham á Englandi.
 11. september - Anna Lindh, utanríkisráðherra Svíþjóðar, lést á sjúkrahúsi daginn eftir að ráðist var á hana og hún stungin margsinnis í verslunarmiðstöð.
 14. september - Íbúar Eistlands samþykktu aðild að Evrópusambandinu í þjóðaratkvæðagreiðslu.
 14. september - Ráðherrafundi Alþjóðaviðskiptastofnunarinnar lauk án árangurs í Cancun.
 15. september - Skæruliðar úr Þjóðfrelsisher Kólumbíu rændu átta erlendum ferðamönnum í Ciudad Perdida. Þeim var sleppt 100 dögum síðar.
 20. september - Lettar samþykktu inngöngu í Evrópusambandið í þjóðaratkvæðagreiðslu.
 22. september - Bandaríska sjónvarpsþáttaröðin Two and a Half Men hóf göngu sína á CBS.
 23. september - Bandaríska sjónvarpsþáttaröðin One Tree Hill hóf göngu sína á The WB Television Network.
 24. september - Hubble Ultra-Deep Field-verkefnið hófst þar sem Hubble-sjónaukinn tók yfir 800 myndir af agnarlitlu svæði í geimnum.
 25. september - Jarðskjálfti sem mældist átta stig á Richter reið yfir eyjuna Hokkaídó.
 26. september - Tónlistarhúsið Auditorio de Tenerife var vígt á Kanaríeyjum.
 27. september - Geimferðastofnun Evrópu skaut SMART-1-gervihnettinum á braut um Tunglið.
 29. september - Netsímafyrirtækið Skype var stofnað.

Október

 1. október - Eyririnn var lagður niður og ein króna varð minnsta gjaldmiðilseiningin á Íslandi.
 4. október - Sjálfsmorðssprengjumaður myrti 19 á bar í Haífa í Ísrael.
 5. október - Ísraelskar herþotur réðust á meintar bækistöðvar hryðjuverkamanna í Sýrlandi.
 5. október - Íslamskir hermenn myrtu ítalska trúboðann Annalena Tonelli í sjúkrahúsinu sem hún hafði stofnað í Borama.
 7. október - Arnold Schwarzenegger var kjörinn fylkisstjóri Kaliforníu.
 10. október - Bandaríska kvikmyndin Kill Bill var frumsýnd.
 12. október - Myndvinnsluhugbúnaðurinn Hugin kom fyrst út.
 12. október - Michael Schumacher sló met Juan Manuel Fangio þegar hann sigraði Formúlu 1-kappaksturinn í sjötta sinn.
 15. október - Fyrsta mannaða geimfari Kína, Shenzhou 5, var skotið á loft.
 16. október - Listaverkið The Weather Project eftir Ólaf Elíasson var opnað almenningi í Tate Modern í London.
 17. október - Friðarbogin, samtök homma og lesbía, voru stofnuð í Færeyjum.
 19. október - Bátur með flóttafólki fórst við ítölsku eyjuna Lampedusa; 70 drukknuðu.
 24. október - Síðasta áætlunarflug Concorde-þotu var flogið.
 24. október - Stýrikerfið Mac OS X Panther var kynnt til sögunnar.
 27. október - 25 létust í fimm sprengjuárásum á höfuðstöðvar Rauða krossins og lögreglustöðvar í Bagdad.

Nóvember

 6. nóvember - Fyrsta útgáfa Linuxdreifingarinnar Fedora kom út.
 8. nóvember - 17 létust þegar bílasprengja sprakk í íbúðahverfi í Ríad í Sádí-Arabíu.
 12. nóvember - 26 létust í sjálfsmorðssprengjuárás á bækistöðvar ítölsku herlögreglunnar í Nassiriya í Írak.
 14. nóvember - Vísindamenn í San Diego uppgötvuðu dvergreikistjörnuna 90377 Sedna.
 15. nóvember - 25 létust þegar bílasprengjur sprungu við samkomuhús gyðinga í Istanbúl í Tyrklandi.
 19. nóvember - George W. Bush hélt í opinbera heimsókn til Bretlands og var boðið í Buckingham-höll af Elísabetu 2., fyrstum Bandaríkjaforseta frá 1918.
 20. nóvember - 27 létust í hryðjuverkaárás gegn breska sendiráðinu og breskum banka í Istanbúl í Tyrklandi.
 21. nóvember - Breska kvikmyndin Ástin grípur alla var frumsýnd.
 23. nóvember - Rósabyltingin: Eduard Shevardnadze sagði af sér embætti forseta Georgíu eftir mótmælaöldu í kjölfar ásakana um kosningasvindl.
 26. nóvember - Concorde-flugvélarnar voru teknar úr notkun vegna einnar brotlendingar og vegna hryðjuverkanna 11. september 2001. Concorde-vélarnar náðu allt að 2000 km/klst.
 27. nóvember - George W. Bush heimsótti herlið Bandaríkjanna í Írak á þakkargjörðarhátíðinni.

Desember

 5. desember - Fyrsta breytingin á íslensku var gerð á íslensku Wikipedia (sjá sögu Wikipedia).
 12. desember - Jean Chrétien sagði af sér embætti forsætisráðherra Kanada eftir 10 ára setu.
 12. desember - Viðræður um nýja stjórnarskrá Evrópu fóru út um þúfur.
 13. desember - Saddam Hussein fannst falinn í byrgi nálægt Tikrit í Írak og var tekinn höndum af Bandaríkjaher.
 23. desember - Alþjóðaferðamálastofnunin varð ein af stofnunum Sameinuðu þjóðanna.
 23. desember - Um 200 manns létust þegar sprenging varð í gaslind í Chongqing í Kína.
 26. desember - Fyrsta greinin var skrifuð í íslenska hluta Wikipediu.
 27. desember - Jarðskjálfti reið yfir Íran; um 30.000 fórust.
 27. desember - 13 létust þegar nokkrar bílsprengjur sprungu í pólska hverfinu í Kerbala í Írak.
 29. desember - Bréfasprengjur bárust seðlabankastjóra Evrópu Jean-Claude Trichet og Europol.

Ódagsettir atburðir
 Bandaríska hljómsveitin All time low var stofnuð.
 Ritið Demokrati med radvalg og fondsvalg eftir Björn S. Stefánsson kom út við Oslóarháskóla.
 Fyrirtækið Landsnet var stofnað á Íslandi.
 Skáldsaga Lauren Weisberger, The Devil Wears Prada, kom út í bandaríkjunum.
 Oyster-kort, snertikort sem veita aðgang að almenningssamgöngum í London, voru tekin í notkun.
 Enska hljómsveitin Enter Shikari var stofnuð.
 Breska hljómsveitin McFly var stofnuð.
 Íslenska vefritið Gagnauga hóf göngu sína.
 Íslenska bókaútgáfan Skrudda var stofnuð.
 Enska hljómsveitin Noisettes var stofnuð.
 Tvöföldun Reykjanesbrautar hófst.
 Íslenska hljómsveitin Fighting Shit var stofnuð.
 Íslenska hljómsveitin Hvanndalsbræður var stofnuð.
 Fyrsta keppnin í skákboxi var haldin í Berlín.

Fædd
 3. janúar - Greta Thunberg, sænskur aðgerðasinni.
 23. mars - Ísak Bergmann Jóhannesson, íslenskur knattspyrnumaður
 12. maí - Madeleine McCann, bresk stúlka sem hvarf í Portúgal.
 1. desember - Jackson Nicoll, bandarískur leikari.
 7. desember - Katarína Amalía Hollandsprinsessa.

Dáin
 23. janúar - Rúrik Haraldsson, íslenskur leikari (f. 1926).
 14. febrúar - Kindin Dolly, fyrsta klónaða spendýrið (f. 1996).
 18. febrúar - Isser Harel, ísraelskur Mossad-leiðtogi (f. 1912).
 24. febrúar - Alberto Sordi, ítalskur leikari (f. 1920).
 28. febrúar - Fidel Sánchez Hernández, forseti El Salvador (f. 1917).
 9. mars - Bernard Dowiyogo, nárúskur stjórnmálamaður (f. 1946).
 10. mars - Geoffrey Kirk, breskur fornfræðingur (f. 1921).
 13. mars - Dósóþeus Tímóteusson, íslenskt skáld (f. 1910).
 25. mars - Páll S. Árdal, íslenskur heimspekingur (f. 1924).
 30. mars - Michael Jeter, bandarískur leikari (f. 1952).
 21. apríl - Nina Simone, bandarísk djasssöngkona (f. 1933).
 26. apríl - Yun Hyon-seok, suðurkóreskur aðgerðasinni (f. 1984).
 1. maí - Haukur Clausen, íslenskur frjálsíþróttamaður (f. 1928).
 10. júní - Bernard Williams, breskur heimspekingur (f. 1929).
 12. júní - Gregory Peck, bandarískur leikari (f. 1916).
 16. júní - Georg Henrik von Wright, finnskur heimspekingur (f. 1916).
 26. júní - Strom Thurmond, bandarískur stjórnmálamaður (f. 1902).
 29. júní - Jóhannes Geir Jónsson, íslenskur myndlistarmaður (f. 1927).
 29. júní - Katharine Hepburn, bandarísk leikkona (f. 1907).
 4. júlí - Barry White, bandarískur söngvari (f. 1944).
 16. ágúst - Idi Amin, forseti Úganda (f. um 1925).
 30. ágúst - Donald Davidson, bandarískur heimspekingur (f. 1917).
 30. ágúst - Charles Bronson, bandarískur leikari (f. 1921).
 8. september - Leni Riefenstahl, þýskur kvikmyndaleikstjóri (f. 1902).
 11. september - Anna Lindh, utanríkisráðherra Svíþjóðar (f. 1957).
 12. september - Johnny Cash, bandarískur söngvari (f. 1932).
 14. október - Moktar Ould Daddah, forseti Máritaníu (f. 1924).
 30. október - Þorgeir Þorgeirson, íslenskur kvikmyndagerðarmaður og þýðandi (f. 1933).
 22. nóvember - Mario Beccaria, ítalskur stjórnmálamaður (f. 1920).
 12. desember - Háhyrningurinn Keikó (f. 1976).

Nóbelsverðlaunin 
 Eðlisfræði - Alexei Alexeevich Abrikosov, Vitaly Lazarevich Ginzburg, Anthony James Leggett
 Efnafræði - Peter Agre, Roderick MacKinnon
 Læknisfræði - Paul Lauterbur, Sir Peter Mansfield
 Bókmenntir - John Maxwell Coetzee
 Friðarverðlaun - Shirin Ebadi
 Hagfræði - Robert F. Engle, Clive W. J. Granger

2003
2001-2010
Árið 2001 (MMI í rómverskum tölum) var fyrsta ár 21. aldarinnar, samkvæmd gregoríska tímatalinu.

Atburðir

Janúar

 1. janúar - Nafni Kalkútta á Indlandi var formlega breytt í Kolkata.
 6. janúar - Árinu helga 2000 lauk formlega þegar Jóhannes Páll 2. páfi lokaði hurðinni helgu.
 10. janúar - Wikipedia hóf göngu sína sem hluti af Nupedia. Fimm dögum síðar varð hún sérstakur vefur.
 10. janúar - Þjóðbúningaráð var stofnað á Íslandi.
 10. janúar - Alríkisviðskiptastofnun Bandaríkjanna samþykkti samruna America Online og Time Warner.
 11. janúar - Bandaríska kvikmyndin The Invisible Circus var frumsýnd.
 13. janúar - 800 létust þegar jarðskjálfti reið yfir El Salvador.
 14. janúar - AFL Starfsgreinafélag Austurlands var stofnað.
 15. janúar - Wikipedia var opnuð almenningi.
 20. janúar - George W. Bush tók við af Bill Clinton sem forseti Bandaríkjanna.
 20. janúar - Vantrauststillaga gegn forseta Filippseyja, Joseph Estrada, var samþykkt og varaforsetinn, Gloria Macapagal-Arroyo, tók við.
 23. janúar - Fimm manneskjur kveiktu í sér á Tiananmentorgi í Beijing.
 24. janúar - Borgaraflokkurinn var stofnaður í Póllandi.
 26. janúar - Þúsundir fórust þegar jarðskjálfti reið yfir Gujarat á Indlandi.

Febrúar

 1. febrúar - Síðdegisþáttur Bylgjunnar, Reykjavík síðdegis, fór í loftið.
 1. febrúar - Abdel Basset al-Megrahi, líbískur hryðjuverkamaður, var dæmdur í lífstíðarfangelsi fyrir að sprengja farþegaþotu frá PanAm yfir Lockerbie í Skotlandi árið 1988 með þeim afleiðingum að 270 manns fórust.
 5. febrúar - Tom Cruise og Nicole Kidman tilkynntu að þau væru skilin.
 6. febrúar - Ariel Sharon, formaður Likud-flokksins, vann forsætisráðherrakosningarnar í Ísrael.
 9. febrúar - Bandaríski kafbáturinn USS Greenville sökkti óvart japanska fiskiskipinu Ehime-Maru með þeim afleiðingum að 9 úr áhöfn skipsins fórust.
 12. febrúar - Geimkönnunarfarið NEAR Shoemaker lenti á loftsteini.
 12. febrúar - Bandarískur dómstóll komst að þeirri niðurstöðu að tónlistardeiliforritinu Napster bæri að loka.
 13. febrúar - Jarðskjálfti, 6,6 stig á Richterskvarða reið yfir El Salvador. Að minnsta kosti 400 manns létu lífið.
 18. febrúar - Bandaríski alríkislögreglumaðurinn Robert Hanssen var handtekinn fyrir njósnir fyrir Rússa.
 20. febrúar - Gin- og klaufaveikifaraldur gekk yfir Bretland. Veikin breiddist hratt út og hafði víðtækar afleiðingar fyrir landbúnað um alla Evrópu.
 20. febrúar - Sænska gervihnettinum Odin var skotið á loft frá Síberíu.
 25. febrúar - Leiðtogi EZLN í Mexíkó, Marcos undirherforingi, hóf göngu til Mexíkóborgar til stuðnings réttindum frumbyggja.
 26. febrúar - Nice-sáttmálinn var undirritaður af 15 aðildarríkjum Evrópusambandsins.
 28. febrúar - Great Heck-lestarslysið: Tvær járnbrautarlestar og bíll rákust saman í Norður-Yorkshire á Bretlandi sem leiddi til dauða 10 manna.

Mars

 4. mars - Hintze Ribeiro-slysið: Gömul steinsteypt brú í Entre-os-Rios, Portúgal, hrundi með þeim afleiðingum að 59 létust.
 5. mars - Talíbanastjórnin í Afganistan lét sprengja merk Búddalíkneskin í Bamyan í tætlur vegna þess að þau væru óguðleg. Þessum verknaði var mótmælt um víða veröld.
 6. mars - Tvær bandarískar konur fórust þegar tveggja hreyfla vél þeirra hrapaði í hafið skammt vestur af Vestmannaeyjum.
 7. mars - Sprenging í flugeldaverksmiðju í Fanglin í Kína varð tugum barna að bana. Börnin voru neydd til að búa til flugelda í skólanum.
 7. mars - Sjö manns voru dæmd fyrir peningaþvætti í Héraðsdómi Reykjavíkur. Þetta var í fyrsta skipti sem dæmt var eftir lögum um peningaþvætti á Íslandi.
 10. mars - Samtökin Free Software Foundation Europe voru stofnuð.
 17. mars - Kosning um framtíð Reykjavíkurflugvallar fór fram í Reykjavík. Aðeins 37% borgarbúa tóku þátt þannig að kosningin var ekki bindandi. Naumur meirihluti vildi að flugvöllurinn yrði fluttur.
 20. mars - Stærsti fljótandi olíuborpallur heims, Petrobras 36, sökk við strendur Brasilíu.
 23. mars - Rússneska geimstöðin Mír hrapaði til jarðar í Kyrrahafið úti fyrir ströndum Nýja Sjálands.
 23. mars - Glímusambandið World Wrestling Federation keypti keppinaut sinn, World Championship Wrestling, fyrir 7 milljón Bandaríkjadali.
 24. mars - Fyrsta útgáfa Mac OS X („Cheetah“) kom á markað.
 25. mars - Schengen-samstarfið tók gildi á Norðurlöndunum.
 25. mars - Uppreisnin í Makedóníu 2001: Makedóníuher hóf aðgerðir gegn uppreisnarsveitum albanskra aðskilnaðarsinna, Þjóðfrelsishersins.

Apríl

 1. apríl - Bandarísk njósnaflugvél lenti í árekstri við kínverska orrustuflugvél. Kínverski flugmaðurinn fannst aldrei en 10 manna áhöfn bandarísku flugvélarinnar nauðlenti í Kína, var handtekin og haldið í 10 daga.
 1. apríl - Slobodan Milošević, fyrrverandi forseti Júgóslavíu gaf sig fram við sérsveitir lögreglu.
 1. apríl - Hjónabönd samkynhneigðra voru heimiluð með nýjum lögum í Hollandi.
 3. apríl - Fyrstu tveggja hæða strætisvagnarnir hófu að ganga í Kaupmannahöfn.
 6. apríl - Síðasta eintak danska dagblaðsins Aktuelt kom út.
 7. apríl - Gervitunglinu 2001 Mars Odyssey var skotið á loft.
 11. apríl - Bob Dylan sagði frá því að hann hefði verið giftur Carol Dennis frá 1986 til 1992 en haldið því leyndu.
 22. apríl - Bandaríska teiknimyndin Shrek var frumsýnd.
 25. apríl - Fyrrum forseti Filippseyja, Joseph Estrada, var handtekinn og ákærður fyrir fjárdrátt.
 27. apríl - 17 létust þegar herlögregla skaut á mótmælendur í Kabylie í Alsír.
 28. apríl - Bandaríkjamaðurinn Dennis Tito varð fyrsti ferðamaðurinn í geimnum þegar hann fór með Sojús TM-32.

Maí

 6. maí - Jóhannes Páll 2. páfi heimsótti mosku í Damaskus í Sýrlandi, fyrstur páfa í sögunni.
 7. maí - Serbneskir þjóðernissinnar réðust á hóp fólks sem hugðist leggja hornstein að endurbyggingu Ferhadija-moskunnar í Banja Luka í Bosníu og Hersegóvínu.
 11. maí - Íslenska vefritið Baggalútur hóf göngu sína.
 12. maí - Eistland sigraði Söngvakeppni evrópskra sjónvarpsstöðva 2001 með laginu „Everybody“. Framlag Íslands var lagið „Angel“.
 13. maí - Kosningabandalag undir forystu Silvio Berlusconi sigraði þingkosningar á Ítalíu.
 22. maí - Plútóstirnið 28978 Ixion var uppgötvað.
 24. maí - Temba Tsheri varð yngstur til að ná tindi Everestfjalls, 16 ára.
 24. maí - Versalaslysið: Hluti þriðju hæðar samkomusalarins Versala í Jerúsalem hrundi með þeim afleiðingum að 24 brúðkaupsgestir létust.
 25. maí - Erik Weihenmayer varð fyrsta blinda manneskjan til ad ná tindi Everestfjalls.
 25. maí - Handklæðisdagurinn var fyrst haldinn hátíðlegur.
 29. maí - Íbúar Borgundarhólms samþykktu í atkvæðagreiðslu að sameina öll fimm sveitarfélög eyjarinnar í eitt.

Júní

 1. júní - Konunglegu fjöldamorðin í Nepal: Dipendra prins myrti tíu meðlimi konungsfjölskyldunnar og framdi síðan sjálfsmorð.
 1. júní - Sjálfsmorðssprengjumaður á vegum Hamas myrti 21 á diskóteki í Tel Avív í Ísrael.
 3. júní - Alejandro Toledo var kjörinn forseti Perú.
 7. júní - Tony Blair var endurkjörinn forsætisráðherra Bretlands.
 11. júní - Timothy McVeigh var tekinn af lífi fyrir sprengjutilræðið í Oklahóma.
 13. júní - Pólski stjórnmálaflokkurinn Lög og réttlæti var stofnaður.
 15. júní - Bandaríska teiknimyndin Atlantis: Týnda Borgin var frumsýnd.
 15. júní - Samvinnustofnun Sjanghæ var stofnuð.
 18. júní - Norska olíufyrirtækið Statoil var skráð í Kauphöllina í New York.
 19. júní - Eldflaug sem bilaði lenti á knattspyrnuvelli í norðurhluta Írak með þeim afleiðingum að 23 létust og 11 særðust.
 20. júní - Andrea Yates, sem þjáðist af fæðingarþunglyndi, drekkti 5 börnum sínum til að bjarga þeim frá Satan.
 20. júní - Herforinginn Pervez Musharraf skipaði sjálfan sig forseta Pakistan.
 21. júní - Lengsta járnbrautarlest heims, 682 flutningavagnar með járngrýti, ók milli Newman og Port Hedland í Ástralíu.
 23. júní - Harður jarðskjálfti skók suðurhluta Perú. Flóðbylgjan sem fylgdi í kjölfarið varð 74 að bana.
 28. júní - Stjórn Serbíu og Svartfjallalands framseldi Slobodan Milošević til Alþjóðlega stríðsglæpadómstólsins fyrir fyrrverandi Júgóslavíu.

Júlí

 1. júlí - Strætó bs. var stofnað með sameiningu Strætisvagna Reykjavíkur og Almenningsvagna.
 1. júlí - Ný stúka var vígð við Hásteinsvöll í Vestmannaeyjum.
 2. júlí - Fyrsta sjálfvirka gervihjartað var grætt í Robert Tools í Bandaríkjunum.
 7. júlí - Uppþotin í Bradford hófust eftir að félagar í National Front stungu mann af asískum uppruna utan við krá í Bradford.
 16. júlí - Bandaríska alríkislögreglan handtók Dmítrí Skljarov fyrir meint brot gegn Digital Millennium Copyright Act.
 18. júlí - 60 vagna járnbrautarlest fór út af teinunum í göngum í Baltimore í Bandaríkjunum. Eldur kviknaði og stóð í marga daga og varð til þess að miðborg Baltimore lokaðist.
 19. júlí - Breski stjórnmálamaðurinn Jeffrey Archer var dæmdur í 4 ára fangelsi fyrir að bera ljúgvitni.
 20. júlí - Japanska teiknimyndin Chihiro og álögin var frumsýnd.
 20. júlí - Gríðarleg mótmæli áttu sér stað þegar fundur 8 helstu iðnríkja heims hófst í Genúa á Ítalíu. Einn mótmælandi, Carlo Giuliani, var skotinn til bana af lögreglumanni.
 23. júlí - Málamiðlunartillaga til að bjarga Kýótóbókuninni var samþykkt á loftslagsráðstefnu í Bonn.
 23. júlí - Þing Indónesíu setti forsetann Abdurrahman Wahid af vegna vanhæfni og spillingar.
 24. júlí - Tamíltígrar réðust á Bandaranaike-flugvöll.
 24. júlí - Simeon Saxe-Coburg-Gotha, síðasti keisari Búlgaríu, varð 48. forsætisráðherra landsins.
 25. júlí - Veitingastaðurinn Friðrik V var stofnaður á Akureyri.
 25. júlí - „Ræningjadrottningin“ Phoolan Devi var myrt í Nýju-Delí.
 25. júlí - Rauð rigning féll í Kerala á Indlandi.
 28. júlí - Alejandro Toledo varð forseti Perú.

Ágúst

 1. ágúst - Dómari við hæstarétt Alabama lét setja upp minnismerki um boðorðin tíu í dómshúsinu sem leiddi til málshöfðunar um að fjarlægja það.
 2. ágúst - Alþjóðadómstóllinn í Hag dæmdi Radislav Krstic í 46 ára fangelsi fyrir fjöldamorðin í Srebrenica.
3. ágúst- 5. ágúst - Fyrsti Innipúkinn fer fram, tónlistarhátíð í Reykjavík.
 6. ágúst - Eldsvoðinn í Erwadi: 28 geðsjúklingar sem voru hlekkjaðir fastir létu lífið þegar eldur kom upp í trúarstofnun í Tamil Nadu.
 9. ágúst - Palestínumaður réðist á Sbarro-veitingastað í Jerúsalem og myrti 15 manns.
 10. ágúst - Skæruliðar UNITA réðust á járnbrautarlest í Angóla og myrtu 252 farþega.
 13. ágúst - Ohrid-samkomulagið var undirritað af albönskum uppreisnarmönnum og stjórnvöldum í Makedóníu.
 18. ágúst - Leikhópurinn Vesturport var stofnaður með uppsetningu á leikritinu Diskópakk (Disco Pigs) eftir Enda Walsh á horni Vesturgötu og Norðurstígs í Gamla Vesturbænum.
 25. ágúst - Bandaríska söngkonan Aaliyah og átta aðrir létust þegar yfirhlaðin flugvél þeirra hrapaði skömmu eftir flugtak frá Bahamaeyjum.
 25. ágúst - Hákon krónprins Noregs gekk að eiga Mette-Marit Tjessem Høiby í Oslóardómkirkju.
 26. ágúst - Norska flutningaskipið Tampa bjargaði 438 flóttamönnum við Jólaeyju í Kyrrahafi.
 27. ágúst - Forsætisráðherra Ástralíu John Howard neitaði flutningaskipinu Tampa um leyfi til að leggja að höfn.
 30. ágúst - Aðskilnaðarsinnar frá Bougainville undirrituðu friðarsamkomulag við ríkisstjórn Papúu Nýju-Gíneu.
 31. ágúst - Heimsráðstefna gegn kynþáttahyggju hófst í Durban í Suður-Afríku.

September

 3. september - Norðurírskir sambandssinnar hófu mótmæli við kaþólskan stúlknaskóla í Belfast.
 4. september - Skemmtigarðurinn Tokyo DisneySea var opnaður í Japan.
 5. september - Bandaríska sjónvarpsþáttaröðin The Amazing Race hóf göngu sína.
 9. september - Leiðtogi afganska Norðurbandalagsins, Ahmad Shah Massoud, var myrtur af sjálfsmorðssprengjumanni.
 9. september - 68 dóu úr metanóleitrun í Pärnu í Eistlandi.
 10. september - Antônio da Costa Santos, borgarstjóri Campinas í Brasilíu, var myrtur.
 11. september - Hryðjuverkin 11. september 2001 í Bandaríkjunum: Al-Kaída rændi fjórum farþegaþotum og flaug á byggingar í New York og Virginíu. 2973 létu lífið í árásunum.
 12. september - Aðildarríki Atlantshafsbandalagsins samþykktu einróma að grípa til 5. greinar stofnsáttmálans í kjölfar hryðjuverka í Bandaríkjunum, sem kveður á um að árás á eitt þeirra sé árás á þau öll.
 12. september - Ástralska flugvélagið Ansett Australia fór í stöðvun.
 12. september - Hrun varð á hlutabréfamörkuðum um allan heim vegna árásanna 11. september.
 13. september - Borgaralegt flug hófst aftur í Bandaríkjunum eftir árásirnar 11. september.
 17. september - Mesta stigafall í sögu Dow Jones-vísitölunnar varð á fyrsta viðskiptadegi bandarísku kauphallarinnar eftir 11. september.
 18. september - Miltisbrandsárásirnar 2001: Bréf með miltisbrandsgróum voru send til sjónvarpsfréttastofanna ABC News, CBS News, NBC News og dagblaðanna New York Post og National Enquirer.
 20. september - George W. Bush lýsti yfir „stríði gegn hryðjuverkum“ í ávarpi til Bandaríkjaþings.
 21. september - Góðgerðatónleikarnir America: A Tribute to Heroes voru sendir út af 35 sjónvarpsstöðvum.
 27. september - Blóðbaðið í Zug: Friedrich Leibacher myrti 14 og framdi síðan sjálfsmorð í Zug í Sviss.

Október

 1. október - Skæruliðar réðust á þinghúsið í Srinagar í Kasmír og myrtu 38.
 1. október - Mikil sprenging varð í Áburðarverksmiðjunni í Gufunesi. Eldur kom upp en engan sakaði. Talið er að skammhlaup í gömlum rafmagnstöflum hafi valdið sprengingunni.
 1. október - Stofnun Vigdísar Finnbogadóttur í erlendum tungumálum var stofnuð við Háskóla Íslands.
 2. október - Bandaríska sjónvarpsþáttaröðin Nýgræðingar hóf göngu sína á NBC.
 2. október - Svissneska flugfélagið Swissair hætti öllu flugi.
 4. október - 78 létust þegar Siberia Airlines flug 1812 fórst á leið frá Tel Aviv til Novosibirsk.
 7. október - Stríðið í Afganistan: Bandaríkin réðust inn í Afganistan.
 8. október - Arnold Schwarzenegger var kosinn ríkisstjóri Kaliforníu.
 8. október - Linate-slysið: 118 létust þegar tvær flugvélar rákust saman yfir Linate-flugvelli í Mílanó.
 9. október - Sjónvarpsþáttaröðin Sjálfstætt fólk hóf göngu sína á Stöð 2.
 9. október - Miltisbrandsárásirnar 2001: Önnur bréfasending með miltisbrandi var send af stað.
 10. október - Verslunarmiðstöðin Smáralind var opnuð í Kópavogi.
 11. október - Polaroid Corporation sótti um gjaldþrotaskipti.
 16. október - Bandaríska sjónvarpsþáttaröðin Smallville hóf göngu sína á The WB.
 17. október - Ferðamálaráðherra Ísraels Rehavam Ze'evi var myrtur í hryðjuverkaárás.
 19. október - SIEV X: Bátur með 421 flóttamann um borð fórst um 70 km sunnan við Jövu. Yfir 300 manns drukknuðu.
 23. október - Tímabundni írski lýðveldisherinn hóf að afvopnast.
 25. október - Microsoft sendi frá sér stýrikerfið Windows XP.
 26. október - George W. Bush undirritaði Patriot-lögin.

Nóvember

 2. nóvember - Glocal Forum um borgarsamstarf var stofnað.
 4. nóvember - Breska kvikmyndin Harry Potter og viskusteinninn var frumsýnd.
 4. nóvember - Fellibylurinn Michelle gekk yfir Kúbu og olli miklu tjóni.
 7. nóvember - Belgíska flugfélagið Sabena varð gjaldþrota.
 10. nóvember - Alþýðulýðveldið Kína gerðist aðili að Alþjóðaviðskiptastofnuninni.
 10. nóvember - Apple Inc. setti tónlistarspilarann iPod á markað.
 10. nóvember - Yfir 900 manns létust í aurskriðum í Alsír.
 11. nóvember - Kvikmyndin Mávahlátur var valin besta íslenska kvikmyndin á Edduverðlaunahátíðinni.
 11. nóvember - Blaðamennirnir Pierre Billaud, Johanne Sutton og Volker Handloik létust í árás á bílalest sem þeir ferðuðust með í Afganistan.
 12. nóvember - 260 létust þegar American Airlines flug 587 hrapaði í Queens í New York.
 12. nóvember - Stríðið í Afganistan: Her Talíbana hörfaði frá Kabúl.
 12. nóvember - Ein af elstu kirkjum Svíþjóðar, gamla kirkjan í Södra Råda, brann.
 13. nóvember - Doha-viðræðurnar á vegum Alþjóða viðskiptastofnunarinnar hófust.
 23. nóvember - Netglæpasáttmálinn var undirritaður í Búdapest.
 27. nóvember - Lofthjúpur úr vetni var uppgötvaður með Hubble-geimsjónaukanum á plánetunni Ósíris.
 27. nóvember - Anders Fogh Rasmussen varð forsætisráðherra Danmerkur.
 30. nóvember - Bandaríski raðmorðinginn Gary Ridgway var handtekinn.

Desember

 Desember - Alþjóðanefnd um íhlutun og fullveldi ríkja gaf út skýrslu um verndarábyrgð.
 2. desember - Bandaríska orkufyrirtækið Enron óskaði eftir gjaldþrotaskiptum.
 2. desember - Kreppan mikla í Argentínu: Ríkisstjórn Argentínu frysti allar innistæður í 12 mánuði sem leiddi til uppþota.
 10. desember - Nýsjálenska kvikmyndin Hringadróttinssaga: Föruneyti hringsins var frumsýnd.
 13. desember - Fimm hryðjuverkamenn réðust á indverska þinghúsið og skutu þar níu til bana.
 14. desember - Bandaríska kvikmyndin The Royal Tenenbaums var frumsýnd.
 14. desember - Bandaríska kvikmyndin Vanilla Sky var frumsýnd.
 15. desember - Skakki turninn í Písa var opnaður almenningi eftir 11 ára viðgerðir.
 18. desember - Samkeppniseftirlitið framkvæmdi húsleit hjá olíufélögunum fjórum: Ker hf. (áður Olíufélagið hf.), Olíuverzlun Íslands hf., Skeljungur hf. og Bensínorkan ehf. sem leiddi að dómsmáli um samráð olíufélaganna.
 19. desember - Metlofþrýstingur, 1085,6 hektópasköl, mældist í Mongólíu.
 21. desember - Ný kvikmyndalög tóku gildi á Íslandi og Kvikmyndamiðstöð Íslands var stofnuð.
 21. desember - Ríkisstjórn Argentínu lýsti yfir gjaldfalli.
 22. desember - Borgaraleg starfstjórn undir forsæti Hamid Karzai tók við völdum í Afganistan.
 22. desember - Richard Reid reyndi að kveikja í American Airlines flugi 63 með sprengiefni sem hann hafði falið í skóm sínum.
 29. desember - 291 lést í eldsvoða í Mesa Redonda-verslunarmiðstöðinni í Líma, Perú.

Ódagsettir atburðir
 Sænsk-norska hljómsveitin Kikki, Bettan & Lotta var stofnuð.
 Frumtöluskítandi björninn birtist fyrst á Internetinu.
 Iglesia del Pueblo Guanche var stofnuð á Kanaríeyjum.
 Bandarísku samtökin Creative Commons voru stofnuð.
 Sænski sjónvarpsþátturinn Doktor Mugg hóf göngu sína á TV4.
 Bandaríska hljómsveitin The Killers var stofnuð.
 Ungliðahreyfing Samfylkingarinnar, Hallveig, var stofnuð.
 Hugtakið BRIC-lönd var fyrst notað af hagfræðingnum Jim O'Neill.
 Sænska hljómsveitin The Tough Alliance var stofnuð.
 Bandaríska hljómsveitin The Postal Service var stofnuð.
 Sænska hljómveitin Lo-Fi-Fnk var stofnuð.
 Bandaríska hljómsveitin Audioslave var stofnuð.
 Bandaríska hljómsveitin My Chemical Romance var stofnuð.
 Norska hljómsveitin Wig Wam var stofnuð.
 Þýska hljómsveitin Wir sind Helden var stofnuð.
 Áslandsskóli hóf starfsemi í Hafnarfirði.
 Íslenska fjárfestingafyrirtækið Exista var stofnað.

Fædd
 19. ágúst - Guðjón Ernir Hrafnkelsson, íslenskur knattspyrnumaður.
 1. október - Mason Greenwood, enskur knattspyrnumaður.
 12. desember - Gústi B, íslenskur tónlistarmaður.
 15. desember - Diljá, íslensk tónlistarkona.
 18. desember - Billie Eilish, bandarísk tónlistarkona.
 30. desember - Daniil, íslenskur rappari.

Dáin
 5. janúar - G.E.M. Anscombe, enskur heimspekingur (f. 1919).
 7. febrúar - Dale Evans, bandarískur rithöfundur, tónlistarkona og kvikmyndastjarna (f. 1912).
 8. febrúar - Ivo Caprino, norskur kvikmyndagerðarmaður (f. 1920).

 24. febrúar - Claude Shannon, bandarískur stærðfræðingur (f. 1916).
 13. mars - Henry Lee Lucas, bandarískur raðmorðingi (f. 1936).
 1. apríl - Jalil Zandi, íranskur flugmaður (f. 1951).
 15. apríl - Jörundur Þorsteinsson, knattspyrnudómari og formaður Knattspyrnufélagsins Fram (f. 1924).
 7. maí - Joseph Greenberg, bandarískur málfræðingur (f. 1915).
 11. maí - Douglas Adams, breskur rithöfundur (f. 1952).
 1. júní - Birendra, konungur Nepals (f. 1945).
 4. júní - Dipendra konungur Nepals (f. 1971).
 11. júní - Timothy McVeigh, bandarískur fjöldamorðingi (f. 1968).
 27. júní - Tove Jansson, finnskur rithöfundur (f. 1914).
 27. júní -  Jack Lemmon, bandarískur leikari (f. 1925).
 14. október - David Lewis, bandarískur heimspekingur (f. 1941).
 9. nóvember - Giovanni Leone, ítalskur stjórnmálamaður (f. 1908).
 26. nóvember - Gísli Jónsson, íslenskufræðingur (f. 1925).
 29. nóvember - George Harrison, breskur gítarleikari (f. 1943).

Nóbelsverðlaunin 
 Eðlisfræði - Eric A Cornell, Wolfgang Ketterle, Carl E Wieman
 Efnafræði - William S. Knowles, Ryoji Noyori, K. Barry Sharpless
 Læknisfræði - Leland H. Hartwell, R. Timothy Hunt, Paul M. Nurse
 Bókmenntir - V.S. Naipaul
 Friðarverðlaun - Sameinuðu Þjóðirnar, Kofi Annan
 Hagfræði - George A. Akerlof, A. Michael Spence, Joseph E. Stiglitz

2001
2001-2010
Árið 1998 (MCMXCVIII í rómverskum tölum) var 98. ár 20. aldar og almennt ár sem byrjaði á fimmtudegi samkvæmt gregoríska tímatalinu.

Atburðir

Janúar

 1. janúar - Ný íslensk skipulags- og byggingarlög tóku gildi. Samkvæmt þeim er allt landið skipulagsskylt.
 1. janúar - Haraldur Örn Ólafsson, Ólafur Örn Haraldsson og Ingþór Bjarnason komust á Suðurpólinn eftir fimmtíu daga göngu.
 1. janúar - Landsbanka Íslands var breytt í almenningshlutafélag.
 2. janúar - Yfirvöld í Rússlandi gáfu út nýjar rúblur til að reyna að hemja verðbólgu í landinu.
 4. janúar - Ramka-fjöldamorðin: Yfir 170 voru myrt í þremur þorpum í Alsír.
 6. janúar - Litla hafmeyjan í Kaupmannahöfn missti höfuðið í annað sinn.
 7. janúar - Monica Lewinsky undirritaði yfirlýsingu um að hún hefði ekki átt í kynferðissambandi við Bill Clinton.
 10. janúar - Mesti 10 mínútna vindhraði mældist við Esju, 62,5 metrar á sekúndu.
 11. janúar - Yfir 100 manns voru myrt í Sidi-Hamed-fjöldamorðunum í Alsír.
 12. janúar - 19 evrópsk lönd bönnuðu klónun á mönnum.
 13. janúar - Alfredo Ormando kveikti í sér á torginu við Péturskirkjuna í Róm í mótmælaskyni við afstöðu kirkjunnar til samkynhneigðar.
 14. janúar - 26 lönd undirrituðu samkomulag um bann við olíuleit og -vinnslu á Suðurskautslandinu.
 17. janúar - Paula Jones ásakaði Bill Clinton, forseta Bandaríkjanna, um kynferðislega áreitni.
 21. janúar - Opinber heimsókn Jóhannesar Páls 2. páfa til Kúbu hófst.
 22. janúar - Theodore Kaczynski játaði að hann væri Unabomber. Hann var dæmdur í lífstíðarfangelsi án möguleika á náðun.
 26. janúar - Lewinsky-hneykslið: Bill Clinton neitaði að hafa átt í kynferðislegu sambandi við Monicu Lewinsky.
 26. janúar - Compaq keypti Digital Equipment Corporation.
 28. janúar - Byssumenn héldu 400 börnum í gíslingu í skóla í Manila á Filippseyjum.
 28. janúar - Leikvangurinn Stade de France var opnaður í París.

Febrúar

 2. febrúar - mbl.is, fréttavefur Morgunblaðsins, var opnaður sem sérstakur fjölmiðill eftir að hafa verið vefútgáfa blaðsins í nokkur ár.
 3. febrúar - Blóðbaðið í Cermis átti sér stað þegar bandarísk herflugvél sleit streng kláfferju skíðasvæðis í Dólómítunum á Ítalíu. 20 létu lífið.
 4. febrúar - 2.323 létust þegar jarðskjálfti reið yfir Takhar-hérað í Afganistan.
 4. febrúar - Kráareigandinn Dragan Joksović var skotinn til bana í Stokkhólmi sem leiddi til stríðs milli gengja í veitingahúsageiranum í Svíþjóð.
 7. febrúar - Vetrarólympíuleikarnir hófust í Nagano, Japan.
 16. febrúar - 202 létust þegar China Airlines flug 676 hrapaði á íbúabyggð við Chiang Kai-shek-flugvöll á Taívan.
 20. febrúar - Kofi Annan og Saddam Hussein gerðu samkomulag um áframhald vopnaeftirlits Sameinuðu þjóðanna í Írak og komu þannig í veg fyrir hernaðaríhlutun Breta og Bandaríkjamanna.
 28. febrúar - Kosóvóstríðið hófst með árásum serbneskrar lögreglu á þorpin Likošane og Ćirez

Mars

 1. mars - Kvikmyndin Titanic varð fyrsta bandaríska kvikmyndin sem náði yfir 1 milljarði dala í tekjur.
 2. mars - Gögn frá geimfarinu Galileo bentu til þess að á tungli Júpíters, Evrópu, væri haf undir þykkri íshellu.
 2. mars - Wolfgang Přiklopil rændi hinni 10 ára gömlu Natöschu Kampusch.
 5. mars - NASA tilkynnti að könnunarfarið Clementine hefði fundið nægilegt vatn í gígum á Tunglinu til að hægt væri að koma þar upp nýlendu. Þessar niðurstöður voru síðar dregnar í efa.
 11. mars - Þingkosningar voru haldnar í Danmörku: Ríkisstjórn Poul Nyrup Rasmussen hélt velli.
 13. mars - Rannsóknarhópurinn High-Z Supernova Search Team gaf fyrstur út þá niðurstöðu að alheimurinn þendist út á síauknum hraða.
 17. mars - Uffe Ellemann-Jensen sagði af sér sem formaður danska hægriflokksins Venstre.
 23. mars - Kvikmyndin Titanic vann ellefu Óskarsverðlaun og jafnaði þar með met Ben Húr frá 1959. Lokakafli Hringadróttinssögu jafnaði metið aftur árið 2004.
 23. mars - Kjalarnes varð hluti af Reykjavík.
 23. mars - Boris Jeltsín rak ríkisstjórn Rússlands og skipaði Sergej Kirijenko forsætisráðherra.
 24. mars - Mitchell Johnson og Andrew Golden skutu fjóra nemendur og einn kennara til bana í miðskóla í Jonesboro í Arkansas.
 26. mars - Oued Bouaicha-fjöldamorðin áttu sér stað í Alsír. 52 voru myrt með eggvopnum, þar af 32 ungabörn.
 27. mars - Matvæla- og lyfjaeftirlit Bandaríkjanna samþykkti lyfið Sildenafil frá Pfizer sem var selt undir heitinu Viagra.
 29. mars - Vasco da Gama-brúin í Portúgal var vígð.
 31. mars - Netscape gaf frumkóða Mozilla-vafrans út með frjálsu afnotaleyfi.

Apríl

 Apríl - Intel setti Celeron-örgjörvann á markað.
 2. apríl - Maurice Papon var dæmdur í fangelsi í Frakklandi fyrir að hafa sent gyðinga í útrýmingarbúðir nasista í Síðari heimsstyrjöld.
 5. apríl - Stærsta hengibrú heims, Akashi Kaikyō-brúin milli eyjanna Shikoku og Honshū í Japan, var opnuð fyrir umferð.
 6. apríl - Pakistan prófaði meðaldrægar eldflaugar sem hægt væri að nota til að ráðast á Indland.
 6. apríl - Bandaríski fjárfestingabankinn Citigroup varð til við sameiningu Citicorp og Travellers Group.
 10. apríl - Föstudagssáttmálinn var undirritaður á Norður-Írlandi.
 20. apríl - Þýsku hryðjuverkasamtökin Rote Armee Fraktion voru leyst upp (að talið er).
 22. apríl - Dýragarðurinn Disney's Animal Kingdom var opnaður í Walt Disney World í Orlandó í Flórída.
 23. apríl - Júgóslavíuher veitti sveit úr Frelsisher Kosóvó fyrirsát þar sem þeir reyndu að smygla vopnum frá Albaníu til Kosóvó.

Maí

 Maí - Vefurinn Kvikmyndir.is var opnaður.
 1. maí - Ecofin kom saman til að samþykkja lista yfir ríki sem fengju að taka upp evruna.
 2. maí - Ákveðið var að evran skyldi tekin upp 1. janúar 1999. Danmörk, Svíþjóð, Bretland og Grikkland ákváðu af ólíkum ástæðum að taka hana ekki upp.
 3. maí - Fyrsta áfangi Grafarvogslaugar var opnaður.
 9. maí - Dana International sigraði Söngvakeppni evrópskra sjónvarpsstöðva 1998 með laginu „Diva“.
 11. maí - Indverjar framkvæmdu þrjár kjarnorkutilraunir neðanjarðar. Í einni þeirra sprengdu þeir vetnissprengju.
 11. maí - Fyrstu evrumyntirnar voru slegnar í Pessac í Frakklandi. Þær voru síðan bræddar aftur.
 13. maí - Uppþotin í Indónesíu í maí 1998: Reiður múgur réðist á verslanir fólks af kínverskum uppruna í Djakarta.
 19. maí - Gervihnötturinn Galaxy IV bilaði sem varð til þess að 80-90% af símboðum heims hættu að virka.
 21. maí - Suharto sagði af sér sem forseti Indónesíu eftir 32 ára valdatíma í kjölfar uppþotanna í Djakarta. 
 22. maí - Bandaríska kvikmyndin Fear and Loathing in Las Vegas var frumsýnd.
 26. maí - Bear Grylls varð yngstur Breta til að komast á tind Everestfjalls.
 26. maí - National Sorry Day var haldinn í fyrsta sinn í Ástralíu til að minnast ranginda sem frumbyggjar Ástralíu voru beittir.
 28. maí - Pakistan framkvæmdi Chagai-I-kjarnorkutilraunina og sprengdi 5 kjarnorkusprengjur í Chagai-hæðum. Þetta varð til þess að landið var beitt viðskiptaþvingunum.
 29. maí - Ný lög í Svíþjóð gerðu kaup á vændi refsiverð frá 1. janúar 1999.
 30. maí - Allt að 5.000 manns fórust þegar jarðskjálfti reið yfir Afganistan.
 30. maí - Pakistan framkvæmdi Chagai-II-kjarnorkutilraunina.

Júní

 2. júní - Tölvuvírusinn CIH var uppgötvaður í Taívan.
 3. júní - Lestarslysið í Eschede: Yfir 100 létust þegar hraðlest fór út af teinunum milli Hannóver og Hamborgar í Þýskalandi.
 5. júní - Bandaríska kvikmyndin Hið fullkomna morð var frumsýnd.
 6. júní - Sveitarfélagið Skagafjörður varð til við sameiningu 11 sveitarfélaga á norðurlandi vestra og Sveitarfélagið Hornafjörður varð til við sameiningu allra sveitarfélaga í Austur-Skaftafellssýslu.
 7. júní - Sveitarfélagið Árborg varð til við sameiningu 4 sveitarfélaga á suðurlandi og Fjarðabyggð varð til við sameiningu 3 sveitarfélaga á Austfjörðum.
 7. júní - Borgarastyrjöldin í Gíneu-Bissá hófst þegar Ansumane Mané tók völdin í herskála í Bissá.
 7. júní - James Byrd Jr. var barinn til bana af þremur hvítum mönnum í Jasper, Texas.
 7. júní - Ítalski hjólreiðamaðurinn Marco Pantani sigraði Giro d'Italia í fyrsta skipti.
 9. júní - Heimsmeistaramót landsliða í knattspyrnu karla 1998 hófst í Frakklandi.
 10. júní - Þjóðlendulögin voru samþykkt á Alþingi.
 14. júní - Austurbrúin í Stórabeltistengingunni var opnuð fyrir umferð.
 18. júní - Kinza Clodumar var settur af sem forseti Nárú með vantrausti.
 19. júní - Bandaríska teiknimyndin Múlan var frumsýnd.
 25. júní - Windows 98 kom út.
 27. júní - Kuala Lumpur-flugvöllur var opnaður í Malasíu.
 30. júní - Joseph Estrada varð forseti Filippseyja.

Júlí

 2. júlí - Skáldsagan Harry Potter og leyniklefinn eftir J. K. Rowling kom út.
 5. júlí - Japanar sendu geimkönnunarfar til Mars.
 6. júlí - Alþjóðaflugvöllurinn í Hong Kong var opnaður.
 6. júlí - Bandaríski tennisleikarinn Pete Sampras sigraði Wimbledon-mótið.
 11. júlí - Hvalfjarðargöngin voru opnuð.
 12. júlí - Frakkar sigruðu Heimsmeistaramót landsliða í knattspyrnu karla 1998 með 3-0 sigri á Brasilíu.
 12. júlí - Skjáborðsumhverfið KDE kom út í útgáfu 1.0.
 17. júlí - Bandaríska kvikmyndin Það er eitthvað við Mary var frumsýnd.
 17. júlí - 120 lönd samþykktu stofnun Alþjóðlega sakamáladómstólsins.
 17. júlí - Jarðneskum leifum Nikulásar 2. Rússakeisara og fjölskyldu hans var komið fyrir í kapellu í Sankti Pétursborg.
 17. júlí - Jarðskjálfti reið yfir Papúu Nýju-Gíneu með þeim afleiðingum að yfir 2000 létust.
 17. júlí - Blóðbaðið í Klečka hófst.
 24. júlí - Bandaríska kvikmyndin Björgun óbreytts Ryans var frumsýnd.
 30. júlí - Obuchi Keizo tók við af Ryūtarō Hashimoto sem forsætisráðherra Japans.
 30. júlí - Skemmtistaðurinn Tunglið við Lækjargötu gjöreyðilagðist í eldsvoða.

Ágúst

 1. ágúst - Eitt dýrasta frímerki heims, Gul tre skilling banco frá 1855, var selt fyrir 14 milljón sænskar krónur.
 2. ágúst - Ítalski hjólreiðamaðurinn Marco Pantani sigraði Tour de France-keppnina.
 4. ágúst - Afríkustríðið mikla hófst í Kongó.
 5. ágúst - Bandaríska kvikmyndin Halloween H20: 20 Years Later var frumsýnd.
 7. ágúst - Bílasprengjur sprungu við sendiráð Bandaríkjanna í Naíróbí og Dar es Salaam með þeim afleiðingum að yfir 200 létust. Samtökin heilagt stríð og Al-Kaída voru bendluð við árásirnar.
 7. ágúst - Yfir 12.000 fórust í Kína þegar áin Jangtse flaut yfir bakka sína.
 15. ágúst - Apple Inc. kynnti iMac til sögunnar.
 15. ágúst - Sprengjuárásin í Omagh: Írski lýðveldisherinn sprengdi bílasprengju í Omagh á Norður-Írlandi með þeim afleiðingum að 29 létust.
 17. ágúst - Fjármálakreppan í Rússlandi 1998 hófst.
 21. ágúst - Ferjufyrirtækið Scandlines varð til við sameiningu ferjudeildar dönsku járnbrautanna og þýsks ferjufyrirtækis.
 24. ágúst - Fyrsta RFID-tækinu var komið fyrir í manneskju í Bretlandi.
 26. ágúst - Tölvuvírusinn CIH fór í gang og réðist á Windows 9x-stýrikerfi.
 27. ágúst - Íslenska kvikmyndin Sporlaust var frumsýnd.

September

 1. september - Kio Briggs var handtekinn í Leifsstöð með yfir 2000 e-töflur í farangri sínum.
 2. september - Swissair flug 111 nauðlenti nálægt Peggys Cove í Nova Scotia í Kanada. Allir 229 farþegar sem voru um borð létu lífið.
 4. september - Google var stofnað af Larry Page og Sergey Brin, nemendum við Stanford-háskóla.
 4. september - Skrunda-1, síðustu sovésku ratsjárstöðinni í Lettlandi var lokað.
 9. september - Háhyrningurinn Keikó kom til Vestmannaeyja og var sleppt í Klettsvík.
 10. september - Alexander Kusminik hóf skotárás um borð í rússneska kafbátnum Vepr (K-157) og myrti 7 manns.
 12. september - Fimmenningarnir frá Miami voru handteknir fyrir njósnir.
 18. september - Bandaríska kvikmyndin Rush Hour var frumsýnd.
 21. september - Listaháskóli Íslands var stofnaður.
 23. september - Íslenska kvikmyndin Dansinn var frumsýnd.
 24. september - Sveinn Waage var kosinn Fyndnasti maður Íslands þegar uppistandskeppnin var haldin í fyrsta sinn.
 24. september - Mohammad Khatami Íransforseti dró til baka fatwa gegn Söngvum Satans sem hafði verið í gildi frá 1989.
 28. september - Sósíaldemókratar sigruðu þingkosningar í Þýskalandi. Gerhard Schröder varð kanslari.

Október

 2. október - Bandaríska kvikmyndin Kvöld í klúbbnum var frumsýnd.
 5. október - IBM gaf út RISC-örgjörvann POWER3.
 6. október - Matthew Shepard var barinn illa í Laramie, Wyoming.
 7. október - South Park-þátturinn „Chef Aid“ var sendur út þar sem Chewbacca-vörninni var lýst.
 8. október - Gardermoen-flugvöllur var opnaður í Noregi.
 12. október - Íslenska heimildarmyndin Popp í Reykjavík var frumsýnd.
 14. október - Eric Rudolph var kærður fyrir fjórar sprengjuárásir í Atlanta.
 16. október - Augusto Pinochet var settur í stofufangelsi þar sem hann leitaði lækninga í Bretlandi.
 17. október - 1.082 létust þegar olíuleiðsla sprakk í Nígeríu.
 23. október - Kvikmyndin Fucking Åmål var frumsýnd í kvikmyndahúsum í Svíþjóð.
 24. október - Norska sápuóperan Hotel Cæsar hóf göngu sína á TV 2.
 28. október - Flugmaður Air China, Yuan Bin, rændi farþegaþotu og flaug henni til Taívan.
 29. október - Fellibylurinn Mitch gekk yfir Mið-Ameríku með þeim afleiðingum að um 18.000 fórust.

Nóvember

 1. nóvember - Mika Häkkinen varð heimsmeistari ökuþóra í Formúlu 1-kappakstri.
 11. nóvember - Samtök ferðaþjónustunnar voru stofnuð á Íslandi.
 17. nóvember - Geimkönnunarfarið Voyager 1 náði lengra út í geim en Pioneer 10 hafði gert.
 19. nóvember - Dvergplánetan 19521 Chaos var uppgötvuð utan við sporbaug Plútós.
 20. nóvember - Fyrsta hluta Alþjóðlegu geimstöðvarinnar var skotið á loft frá Kasakstan.
 21. nóvember - Tölvuleikurinn The Legend of Zelda: Ocarina of Time kom út.
 23. nóvember - Game Boy Color kom út í Evrópu.
 24. nóvember - Marc Hodler ljóstraði upp um mútur í aðdraganda þess að Salt Lake City var valin til að halda Vetrarólympíuleikana 2002.
 24. nóvember - Fjarreikistjarnan Gliese 86 b var uppgötvuð á braut um hvíta dverginn Gliese 86.
 27. nóvember - Sjötta kynslóð tölvuleikjavéla hófst með útgáfu Dreamcast frá Sega.
 28. nóvember - Stofnfundur Frjálslynda flokksins var haldinn í Rúgbrauðsgerðinni.

Desember

 4. desember - Öðrum hluta Alþjóðlegu geimstöðvarinnar, Unity, var skotið á loft í geimskutlunni Endeavor.
 6. desember - Hugo Chávez var kjörinn forseti Venesúela.
 8. desember - 81 manns voru myrtir í Tadjena-fjöldamorðunum í Alsír.
 14. desember - Júgóslavíuher drap 36 meðlimi Frelsishers Kosóvó.
 16. desember - Eyðimerkurrefsaðgerðin: Bill Clinton fyrirskipaði loftárásir á Írak.
 17. desember - Jarðskjálftar fundust við Grímsvötn.
 18. desember - Gos hófst í Grímsvötunum og var það í fyrsta skipti sem vísindamenn gátu fylgst með eldgosi undir stórum jökli.
 19. desember - Vantraust á Bill Clinton Bandaríkjaforseta kom fram á Bandaríkjaþingi vegna meinsæris í Lewinsky-málinu.
 23. desember - Leikjatölvan PocketStation kom á markað.
 28. desember - Eldgosi lauk í Grímsvötnum.

Ódagsettir atburðir
 Íslenska Vefstofan var stofnuð.
 Íslenska hljómsveitin Írafár var stofnuð.
 Íþróttafélagið Hvíti riddarinn var stofnað í Mosfellsbæ.
 Samfélag trúlausra var stofnað á Íslandi.
 Íslenska líftæknifyrirtækið Prokaria var stofnað.
 Bandaríska hljómsveitin 30 Seconds to Mars var stofnuð.
 Íslenska hljómsveitin Í svörtum fötum var stofnuð.
 Breska hljómsveitin Oceansize var stofnuð.
 Íslenska útgerðarfyrirtækið Brim hf. var stofnað.
 Franska hljómsveitin Télépopmusik var stofnuð.
 Íslenska líftæknifyrirtækið Biogels var stofnað.
 Íslenska fyrirtækið Fjárvaki ehf. var stofnað.
 Finnska pappírsfyrirtækið Stora Enso var stofnað.
Fyrsta heimsmeistarakeppnin í mýrarbolta var haldin í Finnlandi.

Fædd
 6. apríl - Alfons Sampsted, íslenskur knattspyrnumaður.
 12. maí - Sveinn Aron Guðjohnsen, íslenskur knattspyrnumaður.
 21. maí - Ari Ólafsson, íslenskur söngvari.
 1. júlí - Mikael Anderson, íslenskur knattspyrnumaður.
 8. júlí - Jaden Smith, bandarískur leikari og söngvari.
 18. september - Christian Pulisic, bandarískur knattspyrnumaður.
 7. október - Trent Alexander-Arnold, enskur knattspyrnumaður.
 12. október - Anton Karl Kristensen, íslenskur leikstjóri.
 3. desember - Elísabet Hulda Snorradóttir, íslensk fyrirsæta.
 8. desember - Maximilian Eggestein, þýskur knattspyrnumaður.
 20. desember - Kylian Mbappé, franskur knattspyrnumaður.

Dáin
 6. febrúar - Falco, austurrískur tónlistarmaður (f. 1957).
 6. febrúar - Carl Wilson, bandarískur tónlistarmaður (The Beach Boys) (f. 1946).

 8. febrúar - Halldór Laxness, íslenskur rithöfundur og Nóbelsverðlaunahafi (f. 1902).
 5. apríl - Jónas Árnason, íslenskur stjórnmálamaður og leikskáld (f. 1923).
 14. apríl - Björn Sv. Björnsson, íslenskur SS-maður (f. 1909).
 15. apríl - Pol Pot, leiðtogi rauðu khmeranna í Kambódíu (f. 1925).
 19. apríl - Octavio Paz, mexíkóskur rithöfundur (f. 1914).
 14. maí - Frank Sinatra, bandarískur söngvari og kvikmyndaleikari (f. 1915).
 29. maí - Barry M. Goldwater, bandarískur þingmaður (f. 1909).
 5. júní - Dieter Roth, íslenskur myndlistarmaður (f. 1930).
 10. júní - Hammond Innes, enskur rithöfundur (f. 1913).
 27. júlí - Gísli Halldórsson, íslenskur leikari (f. 1927).
 2. ágúst - Otto Bumbel, brasilískur knattspyrnuþjálfari (f. 1914).
 6. september - Akíra Kúrósava, japanskur kvikmyndaleikstjóri (f. 1910).
 12. október - Guðrún Katrín Þorbergsdóttir, íslenskur stjórnmálamaður (f. 1934).
 12. október - Ásta B. Þorsteinsdóttir, íslenskur stjórnmálamaður (f. 1945).
 31. október - Hulda Dóra Jakobsdóttir, íslenskur stjórnmálamaður (f. 1911).
 6. nóvember - Niklas Luhmann, þýskur félagsfræðingur  (f. 1927).
 24. nóvember - John Chadwick, enskur fornfræðingur (f. 1920).
 25. nóvember - Nelson Goodman, bandarískur heimspekingur (f. 1906).

Nóbelsverðlaunin 
 Eðlisfræði - Robert B. Laughlin, Horst L. Störmer, Daniel C. Tsui
 Efnafræði - Walter Kohn, John A Pople
 Læknisfræði - Robert F Furchgott, Louis J Ignarro, Ferid Murad
 Bókmenntir - José Saramago
 Friðarverðlaun - John Hume, David Trimble
 Hagfræði - Amartya Sen

1998
Búðardalur getur einnig átt við Búðardal á Skarðsströnd.
Búðardalur er þorp í Dölum, við botn Hvammsfjarðar. Þorpið er nú hluti af sveitarfélaginu Dalabyggð og er stjórnsýslumiðstöð þess. Íbúar Búðardals voru 256 árið 2022.

Í Laxdælasögu er Búðardalur nefndur og sagt frá því að Höskuldur Dala-Kollsson lenti skipi sínu fyrir innan Laxárós þegar hann kom úr Noregsferð og hafði ambáttina Melkorku með sér: „Höskuldur lenti í Laxárósi, lætur þar bera farm af skipi sínu en setja upp skipið fyrir innan Laxá og gerir þar hróf að og sér þar tóftina sem hann lét gera hrófið. Þar tjaldaði hann búðir og er það kallaður Búðardalur. Síðan lét Höskuldur flytja heim viðinn og var það hægt því að eigi var löng leið.“

Verslun hófst í Búðardal árið 1899 er Bogi Sigurðsson, kaupmaður, byggði þar fyrsta húsið, sem var bæði íbúðar- og verslunarhús. Þetta hús var síðar flutt á Selfoss og stendur þar enn. Um aldamótin hóf Kaupfélag Hvammsfjarðar verslunarrekstur í Búðardal og var þar nær allsráðandi uns það varð gjaldþrota 1989. 

Búðardalur er þjónustukjarni fyrir Dalina og þar er meðal annars mjólkurstöð MS, verslanir, bílaverkstæði, pósthús, apótek, banki og önnur þjónusta fyrir heimamenn og ferðamenn. Þar er Auðarskóli, sameinaður leik- og grunnskóli fyrir Dalabyggð, og dvalarheimilið Silfurtún. Sýslumaðurinn á Vesturlandi hefur aðsetur í Stykkishólmi en afgreiðsla er í Búðardal. Í Búðardal er heilsugæslustöð og læknar. Engin kirkja er í þorpinu en sóknarkirkjan er Hjarðarholtskirkja. Hins vegar er prestssetrið í Búðardal.

Vínlandssetrið  er við höfnina í Búðardal. Það er safn um Vínlandsferðir Íslendinga. Eiríksstaðir, bóndabær Eiríks rauða, er ekki langt frá Búðardal. Þar bjó Eiríkur áður en hann fór til Grænlands. Skammt utan við þorpið eru Höskuldsstaðir, þar sem Höskuldur Dala-Kollsson bjó og einnig Hjarðarholt, þar sem Ólafur pái bjó. Hallgerður langbrók og Ólafur pái voru börn Höskuldar á Höskuldsstöðum. Á Eiríksstöðum er tilgátubær sem er opinn ferðamönnum. Ein merkasta landnámskonan, Auður djúpúðga Ketilsdóttir, nam land við Hvammsfjörð. Hún byggði bæ sinn í Hvammi og er jarðsett þar í fjörunni. Síðar meir reis í Hvammi mikil ætt, Sturlungar, sem kennd er við Sturla Þórðarson í Hvammi. Enn er búið í Hvammi og er þar búskapur og Hvammskirkja sem byggð var 1883-1884.

Tenglar 
 Heimasíða Dalabyggðar
 Heimasíða Auðarskóla
Eiríksstaðir
Vínlandssetrið

Íslensk sjávarþorp
Dalabyggð
José Saramago (16. nóvember 1922 – 18. júní 2010) var portúgalskur rithöfundur, fæddur í Azinhaga. José Saramago var búsettur á Kanaríeyjum. Hann vann sem vélvirki, blaðamaður, ritstjóri og þýðandi áður en hann ávann sér nafn með sögunni Memorial do Convento, sem í enskri þýðingu var nefnd: Baltasar og Blimunda.

Helstu verk 
 1947 - Terra do Pecado - Jörð syndaranna
 1966 - Os Poemas Possíveis - Möguleg ljóð
 1970 - Provavelmente Alegria
 1971 - Deste Mundo e do Outro - Þessi heimur og hinn
 1973 - A Bagagem do Viajante - Farangur ferðalaganna
 1974 - As Opiniões que o DL teve
 1975 - O Ano de 1993 - Árið 1993
 1976 - Os Apontamentos
 1977 - Manual de Pintura e Caligrafia - Handbók um málverk og skrautritun
 1978 - Objecto Quase - Hálfhlutir
 1981 - Viagem a Portugal - Ferð til Portúgals
 1982 - Memorial do Convento - Minningar frá klaustrinu (einnig: Baltasar og Blimunda)
 1984 - Ano da Morte de Ricardo Reis - Árið sem Ricardo Reis lést 
 1986 - Jangada de Pedra - Steinflekinn
 1989 - História do Cerco de Lisboa - Sagan af umsátrinu um Lissabon
 1991 - Evangelho Segundo Jesus Cristo - Guðspjall Jesús Krists
 1995 - Ensaio sobre a Cegueira Blindness - Ritgerð um blindu (Blinda)
 1997 - Todos os Nomes - Öll nöfnin
 1999 - Conto da Ilha Desconhecida - Saga af óþekktu eyjunni 
 2001 - Caverna - Hellir
 2003 - Homem Duplicado - Tvífarinn
 2004 - Ensaio sobre a Lucidez - Ritgerð um skýrleika
 2005 - Don Giovanni ou o Dissoluto Absolvido
 2005 - As Intermitências da Morte

Handhafar bókmenntaverðlauna Nóbels
Saramago, José
Günter Grass (fæddur í Danzig 16. október 1927 - dáinn 13. apríl 2015) var þýskur rithöfundur, myndlistarmaður og uppgjafahermaður. Hlaut nóbelsverðlaun í bókmenntum 1999. Var meðlimur í Hitlersæskunni og síðar Waffen-SS og barðist með 10 SS-skriðdrekasveit (Frundsberg) í seinni heimsstyrjöld þar til hann var tekinn til fanga af bandamönnum.

Helstu verk 
 Danziger Trilogie
 Die Blechtrommel (1959) (Blikktromman)
 Katz und Maus (1961) (Köttur og mús)
 Hundejahre (1963) 
 Örtlich betäubt (1969) 
 Aus dem Tagebuch einer Schnecke (1972) 
 Der Butt (1979) 
 Das Treffen in Telgte (1979) 
 Kopfgeburten oder Die Deutschen sterben aus (1980) 
 Die Rättin (1986) 
 Zunge zeigen. Ein Tagebuch in Zeichnungen (1988) 
 Unkenrufe (1992) 
 Ein weites Feld (1995) 
 Mein Jahrhundert (1999) 
 Im Krebsgang (2002) (Krabbagangur)

Þýskir rithöfundar
Handhafar bókmenntaverðlauna Nóbels
Toni Morrison (18. febrúar 1931 – 5. ágúst 2019) var bandarískur rithöfundur og handhafi Bókmenntaverðlauna Nóbels. Verk hennar snúast að mestu um samfélag blökkumanna í Bandaríkjunum.

Bók hennar Ástkær vann Pulitzer verðlaunin árið 1988 og Söngur Salómons vann til National Books Critic Avards.

Helstu verk
The Bluest Eye (1970) 
Sula (1973) 
Song of Solomon (1977) (gefin út á íslensku undir nafninu Söngur Salómons)
Tar Baby (1981) Beloved (1987) (gefin út á íslensku undir nafninu Ástkær)Jazz (1992) Playing in the Dark (1993) Paradise (1999) Love'' (2003)

Morrison, Toni
Morrison, Toni
Ernest Miller Hemingway (21. júlí 1899 í Oak Park í Illinois í Bandaríkjunum – 
2. júlí 1961 í Ketchum í Idaho) var bandarískur rithöfundur. Hann starfaði m.a. sem blaðamaður, sjúkraflutningabílstjóri (á Ítalíu í fyrri heimsstyrjöldinni) og, að sjálfsögðu, sem rithöfundur. Hann bjó um tíma í París þar sem hann kynntist m.a. F. Scott Fitzgerald og James Joyce. Ernest Hemingway fyrirfór sér með byssuskoti í höfuðið árið 1961, þá 61 árs að aldri.

Verk Hemingways 
Smásögur
 1923 - Three Stories & Ten Poems. 
 1924 - In our time. 
 1927 - Men Without Women.
 1933 - Winner Take Nothing.
 1938 - The Fifth Column and the First Forty-nine Stories.
 1961 - Snows of Kilimanjaro — (Snjórinn á Kilimanjaró og fleiri sögur í þýðingu Sigurðar A. Magnússonar, 2004 (Ath. öllu fleiri sögur eru í nöfnu Sigurðar, og ekki allar sem voru í upphaflegu bókinni). 
 1963 - The Short Happy Life of Francis Macomber and Other Stories.
  
Skáldsögur
 1926 - The Torrents of Spring : a Romantic Novel in Honor of the Passing of a Great Race. 
 1926 - Siesta, Sun Also Rises (Og sólin rennur upp í þýðingu Karls Ísfeld, 1941)
 1929 - Farewell to Arms - (Vopnin kvödd, í þýðingu Halldórs Laxness, 1941)
 1937 - To Have and Have Not  - (Einn gegn öllum í þýðingu Karls Ísfeld, 1946)
 1940 - For Whom the Bell Tolls - (Hverjum klukkan glymur í þýðingu Stefáns Bjarman, 1951)
 1950 - Across the River and Into the Trees. 
 1952 - Old Man and the Sea — (Gamli maðurinn og hafið í þýðingu Björns O. Björnssonar, 1954)
 1970 - Islands in the Stream.  
 1986 - The Garden of Eden. 
 1999 - True at First Light : a Fictional Memoir.  
 
Annað
 1926 - Today is Friday. 
 1932 - Death in the Afternoon. 
 1933 - God Rest You Merry, Gentlemen. 
 1935 - Green Hills of Africa. 
 1938 - The Spanish Earth.
 1954 - The Secret Agent's Badge of Courage.
 1959 - Two Christmas Tales.  
 1964 - Movable feast —  (Veisla í farángrinum, í þýðingu Halldórs Laxness, 1966)
 1970 - The Collected Poems of Ernest Hemingway.

Tenglar 
 Hann var í miðpunkti aldarinnar; andlátsfregn í Morgunblaðinu 1961
 Í návígi við dauðann alla ævi; andlátsfregn 2 í Morgunblaðinu 1961
 Gamli maðurinn og gæfan; grein í Lesbók Morgunblaðsins 1976
 Fjórar eiginkonur Hemingways; fyrri hluti; grein í Lesbók Morgunblaðsins 1972
 Fjórar eiginkonur Hemingways; seinni hluti; grein í Lesbók Morgunblaðsins 1972
 Ljóðskáldið Hemingway; grein í Lesbók Morgunblaðsins 1980
 Ég hitti Hemingway, eftir William Caldwell; grein í Lesbók Morgunblaðsins 1964
 Hemingway á óstöðugum stalli; grein í Lesbók Morgunblaðsins 1982
 Ég hef ekki drepið neinn í fjögur ár; um bréf Hemingways; grein í Lesbók Morgunblaðsins 1985
 Hemingway í París 1920-30; grein í Morgunblaðinu 1964
 Naut eða nautabani; grein í Morgunblaðinu 1987
 Hinar fögru sonardætur Hemingways; grein í Lesbók Morgunblaðsins 1981
Verk Hemingways
 Nú legg ég mig; smásaga eftir Hemingway; Guðmundur Arnfinnsson þýddi; birtist í Lesbók Morgunblaðsins 1967
 Hjá indíánum; smásaga eftir Hemingway; birtist í Lesbók Morgunblaðsins 1964
 Gamall maður við brúnna; smásaga eftir Hemingway; birtist í Lesbók Morgunblaðsins 1966
 Dags bið; smásaga eftir Hemingway; birtist í Lesbók Morgunblaðsins 1966
 Tyrkneski hershöfðinginn og ítalski einræðisherrann; grein eftir Hemingway´; birtist í Lesbók Morgunblaðsins 1963
 Geta hermenn Mussolinis barist?; birtist í Alþýðublaðinu 1938

Bandarískir blaðamenn
Bandarískir rithöfundar
Dauðsföll af völdum sjálfsmorða
Fólk tengt spænsku borgarastyrjöldinni
Handhafar bókmenntaverðlauna Nóbels
Joseph Brodsky (eða Jósef Brodsky) (24. maí 1940 - 28. janúar 1996) fæddur Josíf Aleksandrovítsj Brodskíj eða Ио́сиф Алекса́ндрович Бро́дский, var rússneskt skáld, leikrita- og ritgerðarhöfundur. Joseph Brodsky fæddist í Leningrad (nú Sankti Pétursborg) í Rússlandi en fluttist til Bandaríkjanna eftir að hafa verið gerður útlægur úr Sovétríkjunum. Hann öðlaðist bandarískan ríkisborgararétt 1977. Hann fékk aldrei að hitta foreldra sína aftur, og tileinkaði þeim ritgerðarsafnið Less Than One.

Joseph Brodsky fékk Nóbelsverðlaun í bókmenntum árið 1987. Hann er grafinn í Feneyjum.

Tenglar 
 Gæddi rússneskan skáldskap nýju lífi; grein í Morgunblaðinu 1996
 Réttarhöldin yfir Iosif Brodsky; 1. grein í Lesbók Morgunblaðsins 1964
 Réttarhöldin yfir Iosif Brodsky; 2. grein í Lesbók Morgunblaðsins 1964
 Ósýnileg hetja og hetjulegur prins; grein í DV 1996
 Að orðin hafi merkingu; grein í Morgunblaðinu 1978

Handhafar bókmenntaverðlauna Nóbels
Rússnesk skáld
2000 (MM í rómverskum tölum) var síðasta ár 20. aldar og hlaupár sem hófst á laugardegi samkvæmt gregoríska tímatalinu.

Árið var útnefnt Alþjóðlegt ár friðarmenningar og Alþjóðlegt ár stærðfræðinnar.

Þetta var ár 2000-vandans þar sem sumir bjuggust við því að tölvukerfi hættu að virka þar sem eldri tölvur gerðu ekki ráð fyrir hærri ártölum en 1999 en afar fá slík vandamál komu upp þegar árið gekk í garð.

Atburðir

Janúar

 1. janúar - Stjórnarskrárbundin tengsl Sænsku kirkjunnar við sænska ríkið voru rofin.
 1. janúar - Kvikmyndin Englar alheimsins var frumsýnd á Íslandi.
 1. janúar - Finnur Ingólfsson var skipaður seðlabankastjóri.
 1. janúar - Tónverkið Longplayer hóf að spila.
 3. janúar - Sjónvarpsþátturinn Kastljós hóf göngu sína í íslenska ríkissjónvarpinu.
 4. janúar - 19 létust í Åsta-lestarslysinu í Noregi.
 5. janúar - Ráðstefna Al-Kaída í Kúala Lúmpúr hófst í Malasíu.
 6. janúar - Síðasti villti pýreneaíbexinn fannst dauður.
 10. janúar - America Online keypti Time Warner fyrir 162 milljarða bandaríkjadala. Þetta var stærsti fyrirtækjasamruni sögunnar á þeim tíma.
 14. janúar - Hæsta skráning Dow Jones vísitölunnar var við lokun; 11.722,98 stig, á hátindi Netbólunnar.
 14. janúar - Dómstóll á vegum Sameinuðu þjóðanna dæmdi 5 Bosníukróata í 25 ára fangelsi fyrir morð á yfir 100 Bosníumúslimum.
 24. janúar - Skæruliðahreyfingin Her guðs tók 700 gísla á sjúkrahúsi í Taílandi.
 29. janúar - Vísindavefurinn var formlega opnaður af forseta Íslands.
 30. janúar - 169 fórust þegar Kenya Airways flug 431 hrapaði í Atlantshafið.
 31. janúar - 88 fórust þegar Alaska Airlines flug 261 hrapaði í Kyrrahaf.

Febrúar

 1. febrúar - 35 tíma vinnuvika var leidd í lög í Frakklandi.
 4. febrúar - Þýski hermdarverkamaðurinn Klaus-Peter Sabotta var dæmdur í lífstíðarfangelsi fyrir skemmdarverk og fjárkúgun.
 6. febrúar - Tarja Halonen var kjörin forseti Finnlands.
 7. febrúar - Stipe Mesić var kjörinn forseti Króatíu.
 9. febrúar - Steypiregn í Afríku leiddu til verstu flóða í Mósambík í 50 ár og dauða 800 manna.
 13. febrúar - Síðasta myndasagan um Smáfólkið kom út, en höfundur hennar, Charles M. Schulz, lést daginn áður.
 17. febrúar - Microsoft gaf út Windows 2000.
 21. febrúar - Alþjóðlegi móðurmálsdagurinn var haldinn hátíðlegur í fyrsta sinn.
 26. febrúar - Eldgos hófst í Heklu. Það stóð í ellefu daga.
 29. febrúar - Hlaupársdag bar upp á aldarári í fyrsta sinn frá árinu 1600.

Mars

 1. mars - Jorge Batlle var kosinn forseti í Úrúgvæ.
 1. mars - Ný stjórnarskrá tók gildi í Finnlandi.
 4. mars - PlayStation 2 kom fyrst út í Japan.
 8. mars - Naka-Meguro-lestarslysið átti sér stað í Japan. Tvær neðanjarðarlestar í Tókýó rákust á sem leiddi til dauða 5 manna.
 10. mars - Íslenska kvikmyndin Fíaskó var frumsýnd.
 10. mars - NASDAQ-vísitalan náði 5.048 stigum á hátindi Netbólunnar.
 13. mars - Bandaríkjadalur varð opinber gjaldmiðill í Ekvador.
 13. mars - José María Aznar sigraði þingkosningar á Spáni.
 20. mars - Jamil Abdullah Al-Amin, fyrrum meðlimur Svörtu hlébarðanna, var handtekinn eftir skotbardaga sem leiddi til dauða eins lögreglumanns.
 26. mars - Vladímír Pútín var kosinn forseti Rússlands.

Apríl

 1. apríl - Siglingamiðstöðin Weymouth and Portland National Sailing Academy var opnuð.
 3. apríl - Bandaríkin gegn Microsoft: Tölvufyrirtækið Microsoft var sótt til saka vegna ásakana um samkeppnishamlandi aðgerðir.
 5. apríl - Mori Yoshiro tók við sem forsætisráðherra Japans.
 9. apríl - Sænska nunnan Elisabeth Hesselblad var lýst sæl af kaþólsku kirkjunni.
 15. apríl - „Leyniskápurinn“ með erótískum minjum frá Pompeii og Herculaneum var opnaður í Minjasafni Napólí eftir aldalanga lokun.
 16. apríl - Mótmæli gegn hnattvæðingu fóru fram í Washington D.C.
 19. apríl - Nýtt húsnæði Listasafns Íslands var opnað í Hafnarhúsinu við Tryggvagötu.
 22. apríl - Alríkislögreglumenn tóku Elian Gonzalez frá ættingjum í Miami, Flórída.
 30. apríl - Faustina Kowalska var lýst dýrlingur í kaþólsku kirkjunni.

Maí

 2. maí - GPS-kerfið var opnað að fullu fyrir almenna notendur.
 3. maí - Fyrsti Geocaching-leikurinn fór fram.
 4. maí - Tölvuvírusinn ILOVEYOU breiddist hratt um heiminn.
 4. maí - 54 fórust þegar jarðskjálfti reið yfir Banggai í Indónesíu.
 5. maí - Sjaldgæf samstaða sjö himintungla, Sólarinnar, Tunglsins og reikistjarnanna frá Merkúr til Satúrnusar, átti sér stað á nýju Tungli.
 5. - 6. maí - Stofnfundur Samfylkingarinnar var haldinn.
 12. maí - Listasafnið Tate Modern var opnað í London.
 13. maí - Olsen-bræður unnu Söngvakeppni evrópskra sjónvarpsstöðva 2000. Einar Ágúst & Telma fluttu lagið „Tell Me!“ fyrir Íslands hönd.
 13. maí - 23 létust þegar sprenging varð í flugeldaverksmiðju í Enschede í Hollandi.
 15. maí - Fjárfestingabanki atvinnulífsins rann saman við Íslandsbanka.
 16. maí - Landspítali varð til við samruna Landspítalans og Borgarspítalans.
 16. maí - Ahmet Necdet Sezer var kjörinn forseti Tyrklands.
 19. maí - Baneheia-málið í Noregi: Tveimur ungum stúlkum var nauðgað og þær myrtar í Kristiansand.
 25. maí - Ísrael dró herlið sitt frá Líbanon eftir 22 ára hersetu.

Júní

 1. júní - Heimssýningin Expo 2000 hófst í Hannóver í Þýskalandi.
 1. júní - Íslenska kvikmyndin 101 Reykjavík var frumsýnd.
 4. júní - Yfir 100 fórust þegar jarðskjálfti reið yfir Súmötru.
 5. júní - Stuttmyndin 405 The Movie var sett í dreifingu á Internetinu.
 13. júní - Forseti Suður-Kóreu, Kim Dae-jung, heimsótti Norður-Kóreu.
 17. og 21. júní - Suðurlandsskjálftar skóku Suðurlandsundirlendið.
 17. júní - Ylströndin var opnuð í Nauthólsvík.
 18. júní - Vigdís Finnbogadóttir ræsti keppendur í Skippers d'Islande-siglingakeppninni í Paimpol í Frakklandi.
 23. júní - Frøya-göngin milli eyjanna Frøya og Hitra í Noregi voru opnuð.
 26. júní - Fyrstu drögin að erfðamengi mannsins voru gefin út af Human Genome Project.
 26. júní - Kaþólska kirkjan lét þriðja leyndardóm Fatímu uppi.
 28. júní - Franska kvikmyndin Ríddu mér var frumsýnd.
 28. júní - Elián González sneri aftur til Kúbu ásamt föður sínum.
 30. júní - Edda - miðlun og útgáfa var stofnuð með samruna Máls og menningar og Vöku-Helgafells.
 30. júní - 9 létust og 26 slösuðust í troðningi á tónleikum Pearl Jam á Hróarskelduhátíðinni.

Júlí

 1. júlí - Eyrarsundsbrúin milli Danmerkur og Svíþjóðar var opnuð.
 1. júlí - Kristnihátíðin var sett á Þingvöllum. Fjöldi gesta á hátíðinni reyndist mun minni en búist hafði verið við.
 2. júlí - Alþingi samþykkti stofnun Kristnihátíðarsjóðs á hátíðarfundi á Þingvöllum.
 2. júlí - Frakkar sigruðu Ítali 2-1 í lokaleik Evrópukeppninnar í knattspyrnu.
 2. júlí - Vicente Fox varð forseti Mexíkó.
 2. júlí - Fyrsta lestin frá Kaupmannahöfn í Danmörku til Ystad í Svíþjóð lagði af stað.
 3. júlí - Stofnunin Transport for London var sett á fót til að hafa yfirumsjón með almenningssamöngum á Stór-Lundúnasvæðinu. Hún tók við af London Transport.
 10. júlí - 10 létust þegar lek olíuleiðsla í Nígeríu sprakk.
 13. júlí - Ehud Barak og Yasser Arafat hittust í Camp David en tókst ekki að komast að samkomulagi.
 14. júlí - Öflugt sólgos olli segulstormi á jörðu.
 17. júlí - Bashar al-Assad varð forseti Sýrlands.
 18. júlí - Alex Salmond sagði af sér sem leiðtogi Skoska þjóðarflokksins.
 25. júlí - Hljóðfrá Concorde-þota fórst í flugtaki í París. 114 fórust í slysinu og stuttu síðar var hætt að nota slíkar vélar.
 28. júlí - Síðasta ítalska líran var prentuð.
 30. júlí - Stafkirkja var vígð í Vestmannaeyjum. Hún var gjöf frá Norðmönnum.

Ágúst

 3. ágúst - Yfir 100 manns réðust á fjölbýlishús í Portsmouth á Englandi vegna þess að þekktur barnaníðingur var talinn búa þar.
 7. ágúst - Vefurinn DeviantART hóf göngu sína.
 8. ágúst - Suðurríkjakafbátnum H. L. Hunley var bjargað af hafsbotni.
 10. ágúst - Ferenc Mádl varð forseti Ungverjalands.
 12. ágúst - Rússneski kafbáturinn Kúrsk sökk í Barentshafi. Allir 118 um borð fórust.
 14. ágúst - Dóra landkönnuður hóf göngu sína á Nickleodeon.
 14. ágúst - Nikulás 2. keisari var lýstur dýrlingur í rússnesku rétttrúnaðarkirkjunni.
 23. ágúst - Kaþólski presturinn John Anthony Kaiser var myrtur í Kenýa.
 24. ágúst - Leikjatölvan GameCube frá Nintendo var kynnt.

September

 5. september - Túvalú gerðist aðili að Sameinuðu þjóðunum.
 6. september - Síðasti alsænski vopnaframleiðandinn, Bofors, var seldur til bandaríska fyrirtækisins United Defense.
 6. september - Þúsaldarráðstefna Sameinuðu þjóðanna hófst.
 7. september - Íslenska kvikmyndin Íslenski draumurinn var frumsýnd.
 7. september - Eldsneytismótmælin í Bretlandi hófust.
 8. september - Þúsaldarráðstefnu Sameinuðu þjóðanna lauk.
 13. september - Steve Jobs kynnti betaútgáfu Mac OS X.
 15. september - Sumarólympíuleikar voru settir í Sydney.
 16. september - Úkraínski blaðamaðurinn Georgíj Gongadse sást síðast á lífi.
 22. september - Kauphallirnar í Amsterdam, Brussel og París runnu saman í eina og Euronext varð til.
 24. september - Vojislav Koštunica sigraði Slobodan Milošević í fyrstu umferð forsetakosninga í Serbíu og Svartfjallalandi en Milošević neitaði að viðurkenna ósigur.
25. september - Vala Flosadóttir hlaut bronsverðlaun í stangarstökki á Ólympíuleikunum í Sydney í Ástralíu. 
 26. september - Gríska farþegaferjan Express Samina sökk við eyjuna Paros. 80 af 500 farþegum fórust.
 26. september - Mótmæli gegn hnattvæðingu fóru fram í Prag.
 28. september - Ísraelski stjórnarandstöðuleiðtoginn Ariel Sharon heimsótti Musterisfjallið. Al-Aqsa-uppreisnin hófst.
 28. september - Danir höfnuðu því í þjóðaratkvæðagreiðslu að taka upp evru með naumum meirihluta.
 29. september - Maze-fangelsinu á Norður-Írlandi var lokað.

Október

 Október - Fraktflugfélagið Bláfugl var stofnað á Íslandi.
 5. október - Októberbyltingin í Júgóslavíu: Slobodan Milošević neyddist til að segja af sér sem forseti Serbíu og Svartfjallalands.
 6. október - Bandaríska sjónvarpsþáttaröðin CSI hóf göngu sína á CBS.
 6. október - Bandaríska kvikmyndin Meet the Parents var frumsýnd.
 6. október - Síðasti Mini-bíllinn var framleiddur í Longbridge á Englandi.
 11. október - Reykjavíkurborg seldi húsið Esjuberg við Þingholtsstræti til hugbúnaðarfyrirtækisins OZ fyrir 70 milljónir. Þar stóð til að stofna frumkvöðlasetur en húsið hýsti áður Borgarbókasafn Reykjavíkur. Tveimur árum síðar seldi OZ svo húsið til norska myndlistarmannsins Odd Nerdrum fyrir 100 milljónir.
 11. október - 950.000 rúmmetrar af kolasora flæddu út í Martin-sýslu í Kentucky.
 12. október - Tveir sjálfsmorðssprengjumenn á vegum Al-Kaída ollu dauða 17 áhafnarmeðlima bandaríska herskipsins USS Cole í Aden í Jemen.
 13. október - Starfsgreinasamband Íslands var stofnað.
 13. október - OpenOffice.org varð til þegar Sun Microsystems gaf út frumkóða skrifstofuvöndulsins StarOffice.
 18. október - Íslenski sjónvarpsþátturinn 70 mínútur hóf göngu sína á PoppTíví.
 21. október - Fimmtán leiðtogar Arabaríkja komu saman í Kaíró á fyrsta leiðtogafundi ríkjanna í fjögur ár.
 22. október - Japanska dagblaðið Mainichi Shimbun afhjúpaði svik fornleifafræðingsins Shinichi Fujimura.
 26. október - Yfirvöld í Pakistan sögðu frá fundi múmíu persneskrar prinsessu í Balúkistan. Íran, Pakistan og Talíbanar gerðu öll tilkall til múmíunnar þar til ári síðar að sannað var að hún var fölsun.
 30. október - Geimfarið Sojús TM-31 flutti áhöfn Alþjóðlegu geimstöðvarinnar út í geim. Frá þessum degi hefur alltaf verið maður staddur í geimnum.
 31. október - 83 létust þegar Singapore Airlines flug 006 lenti í árekstri á Chiang Kai Shek-flugvelli.

Nóvember

 1. nóvember - Serbía og Svartfjallaland gerðist aðili að Sameinuðu þjóðunum.
 2. nóvember - Fyrsta fastaáhöfnin hóf búsetu í Alþjóðlegu geimstöðinni.
 7. nóvember - Hópur ræningja réðist á Þúsaldarhvelfinguna í London til að stela Þúsaldardemantinum en voru gripnir af lögreglu.
 7. nóvember - Hillary Clinton tók sæti í öldungadeild Bandaríkjaþings.
 7. nóvember - George W. Bush var kjörinn forseti Bandaríkjanna eftir nauman sigur á Al Gore.
 11. nóvember - Kaprunslysið: 152 skíða- og snjóbrettamenn létust þegar eldur kom upp í dráttarlest inni í göngum.
 15. nóvember - Indverska fylkið Jharkhand var stofnað.
 16. nóvember - Bill Clinton heimsótti Víetnam fyrstur Bandaríkjaforseta frá lokum Víetnamstríðsins.
 17. nóvember - Alberto Fujimori flaug til Tókýó og sendi afsögn sína sem forseti Perú með faxi.
 24. nóvember - Íslenska kvikmyndin Óskabörn þjóðarinnar var frumsýnd.
 27. nóvember - Lengstu veggöng heims, Lærdalsgöngin í Noregi, 25,5 km að lengd, voru opnuð.
 28. nóvember - Úkraínski stjórnmálamaðurinn Olexandr Moros sakaði Leoníd Kútsma forseta um aðild að morðinu á Georgíj Gongadse.

Desember

 1. desember - Vicente Fox tók við embætti forseta Mexíkó.
 7. desember - Hindúahofið Kadisoka fannst við Yogyakarta í Indónesíu.
 12. desember - Bush gegn Gore: Hæstiréttur Bandaríkjanna stöðvaði endurtalningu atkvæða í Flórída.
 15. desember - Þriðja og síðasta kjarnakljúfi Tsjernóbýlkjarnorkuversins var lokað.
 22. desember - Þremur málverkum eftir Rembrandt var stolið frá Nationalmuseum í Stokkhólmi.
 24. desember - Aðfangadagsárásirnar í Indónesíu: Íslamskir öfgamenn stóðu fyrir sprengjuárásum á kirkjur um alla Indónesíu.
 25. desember - Eldsvoðinn í Luoyang: 309 létust í eldsvoða í verslunarmiðstöð í Kína.
 30. desember - Sprengjuárásirnar 30. desember í Filippseyjum: 22 létust í röð sprengjuárása í Manila.
 30. desember - Geimkönnunarfarið Cassini-Huygens fór framhjá Júpíter á leið sinni til Satúrnusar.

Ódagsettir atburðir
 Bókin Empire kom út.
 Farsíminn Nokia 3310 kom á markað.
 Íslenska líftæknifyrirtækið Saga Medica var stofnað.
 Íslenska líftæknifyrirtækið Orf Líftækni var stofnað.
 Íslenska fyrirtækið Haliotis var stofnað.

Fædd
 6. janúar - Fiete Arp, þýskur knattspyrnumaður.
 24. febrúar - Jean-Manuel Mbom, þýskur knattspyrnumaður.
 9. mars - Páll Hróar Beck Helgason, íslenskur knattspyrnumaður.
 11. mars - Elías Rafn Ólafsson, íslenskur knattspyrnumaður.
 21. mars - Matty Longstaff, enskur knattspyrnumaður.
 25. mars - Jadon Sancho, enskur knattspyrnumaður.
 9. maí - Ásgeir Sigurðsson, íslenskur kvikmyndagerðarmaður.
 10. maí - Percy Liza, perúskur knattspyrnumaður.
 28. maí - Phil Foden, enskur knattspyrnumaður.
 23. ágúst - Vincent Müller, þýskur knattspyrnumaður.
 31. október - Willow Smith, bandarísk leik- og söngkona.

Dáin
 19. janúar - Bettino Craxi, ítalskur stjórnmálamaður og forsætisráðherra (f. 1934).
 10. febrúar - Jim Varney, bandarískur leikari (f. 1949).
 26. febrúar - Louisa Matthíasdóttir, íslensk-bandarískur myndlistarmaður (f. 1917).
 21. mars - Magnús Ingimarsson, íslenskur tónlistarmaður (f. 1933).
 5. apríl- Halldór Halldórsson, íslenskur málfræðingur og prófessor (f. 1911).
 16. apríl - Nína Björk Árnadóttir, skáld og rithöfundur (f. 1941).
 7. maí - Douglas Fairbanks jr., bandarískur leikari (f. 1909).
 14. maí - Obuchi Keizo, fyrrum forsætisráðherra Japans (f. 1937).
 15. maí - Heimir Steinsson, íslenskur prestur (f. 1937).
 21. maí - Barbara Cartland, enskur rithöfundur (f. 1901)
 21. maí - Sir John Gielgud, enskur leikari (f. 1904).
 26. maí - Jón Kr. Gunnarsson, íslenskur skipstjóri og rithöfundur (f. 1929).
 5. júní - Franco Rossi, ítalskur handritshöfundur (f. 1919).
 10. júní - Hafez al-Assad, forseti Sýrlands (f. 1930).
 23. júlí - Benjamín H. J. Eiríksson, íslenskur hagfræðingur (f. 1910).
 5. ágúst - Alec Guinness, breskur leikari (f. 1914).
 17. ágúst - Robert R. Gilruth, bandarískur geimferðastjóri (f. 1913).
 25. ágúst - Carl Barks, bandarískur teiknari (f. 1901).
 3. september - Indriði G. Þorsteinsson, rithöfundur (f. 1926).
 28. september - Pierre Trudeau, kanadískur stjórnmálamaður og forsætisráðherra (f. 1919).
 10. október - Sirimavo Bandaranaike, forsætisráðherra Srí Lanka (f. 1916).
 7. nóvember - Ingiríður Danadrottning, kona Friðriks 9. (f. 1910).
 18. desember - Kirsty MacColl, bresk söngkona og lagahöfundur (f. 1959).
 25. desember - Willard Van Orman Quine, bandarískur heimspekingur (f. 1908).

Nóbelsverðlaunin 
 Eðlisfræði - Zhores Ivanovich Alferov, Herbert Kroemer, Jack Kilby
 Efnafræði - Alan J Heeger, Alan G MacDiarmid, Hideki Shirakawa
 Læknisfræði - Arvid Carlsson, Paul Greengard, Eric R. Kandel
 Bókmenntir - Gao Xingjian
 Friðarverðlaun - Kim Dae Jung
 Hagfræði - James Heckman, Daniel McFadden

2000
1991-2000
Kjörorð er setning sem hópur hefur valið sér til að sameinast um. Dæmi um þetta er kjörorð skyttnanna í bókinni Skytturnar þrjár eftir Alexandre Dumas: „Allir fyrir einn, einn fyrir alla!“.

 
Hugtök
Tony Blair var íslensk pönkhljómsveit.

Meðlimir
 Páll Hilmarsson (söngur)
 Hilmar Hilmarsson (gítar)
 Haraldur Ingi Þorleifsson (bassi)
 Guðmundur Björnsson (trommur)

Íslenskar hljómsveitir
Sjeik Ahmed Yassin (1937 — 22. mars, 2004) var leiðtogi Hamas samtakanna þangað til hann var drepinn af ísraelska hernum. Talsmenn Ísraelsstjórnar sögðu að aftakan væri refsing fyrir allan þann fjölda sjálfsmorðsárása á ísraelska borgara, sem Hamas hefur staðið fyrir. Stuðningsmenn Ahmeds Jassins, auk fjölmargra annarra, fordæmdu aftökuna.

Ahmed Yassin stofnaði Hamas ásamt Abdel Aziz al-Rantissi árið 1987. Upphaflega voru samtökin kölluð Palestínuvængur Bræðralags Múslima. Ísraelsríki, Bandaríkin, Evrópusambandið og fleiri lönd hafa skilgreint samtökin sem hryðjuverkasamtök. Auk þess að vera sjóndapur svo jaðraði við blindu var hann lamaður fyrir neðan mitti og bundinn við hjólastól vegna íþróttaóhapps sem henti hann á hans yngri árum.

Hamas
Palestínskir stjórnmálamenn
Jón Einarsson Gústafsson (f. 29. júlí  1963) var vinsæll þáttastjórnandi á níunda áratugnum, þar sem hann kom að stjórn margra sjónvarps- og útvarpsþátta sem einkum voru ætlaðir ungu fólki. Má þar nefna: Rokkarnir geta ekki þagnað, Unglingarnir í frumskóginum og spurningakeppnina Gettu betur þegar hún var fyrst haldin árið 1986. Síðar stýrði hann spurningaþættinum SPK fyrir yngri keppendur.

Hann hafði lært kvikmyndagerð við Manchester Polytechnic, og leikstjórn fyrir kvikmyndir og leikhús við CalArts, þar sem leiðbeinandi hans var Alexander Mackendrick, leikstjóri við Ealing Studios. Hann leikstýrði kanadísku heimildarmyndinni Reiði guðanna (2006), þar sem Gerard Butler, Wendy Ord, Sarah Polley, Paul Stephens og Sturla Gunnarsson fóru með hlutverk. Það var önnur mynd hans fyrir CBC Newsworld, fréttastöð kanadíska ríkissjónvarpsins, en fyrsta myndin sem hann gerði fyrir þau var The Importance of Being Icelandic. Annað sem hann fékkst við meðan hann bjó í Kanada var meðal annars kvikmyndin Kanadiana (2002) og tónlistarmyndband við lagið Brighter Hell fyrir kanadísku rokksveitina The Watchmen. Hann framleiddi verðlaunastuttmyndina In a Heartbeat (2010), sem leikstýrð var af Karolinu Lewicka, á vegum framleiðslufyrirtækis hans, Artio Films. Jón var leikstjóri og framleiðandi kvikmyndarinnar Skuggahverfið (2020) ásamt Karolinu Lewicka.

Kvikmyndir 
 The Importance of Being Icelandic  (1998)
 Kanadiana (2002)
 Reiði guðanna (2006)
 Skuggahverfið (2020)

Tilvísanir

Tenglar 
 
 Glatkistan

Íslenskir kvikmyndaleikstjórar
Fólk fætt árið 1963
Stefán Jón Hafstein (f. 18. febrúar 1955) er starfsmaður Þróunarsamvinnustofnunar og hefur verið frá 2007.  Hann var umdæmisstjóri í Malaví 2008-2012, en áður verkefnastjóri í Namibíu.  Frá 2015 er hann umdæmisstjóri í Úganda.  Hann á feril sem stjórnmálamaður, fjölmiðlamaður og rithöfundur.  Kom að stofnun Dægurmálaútvarps Rásar 2 og stjórnaði útvarpsþáttunum Meinhorninu og Þjóðarsálinni, þar sem hlustendum gafst færi á að hringja inn og tjá sig um ýmis málefni.

Stefán var kosinn borgarfulltrúi Reykjavíkurlistans 2002 og Samfylkingarinnar 2005 en hann fékk leyfi frá störfum í borgarstjórn í upphafi árs 2007 til tveggja ára til að starfa sem verkefnisstjóri hjá Þróunarsamvinnustofnun Íslands í Namibíu. Hann var umdæmisstjóri ÞSSÍ í Malaví 2008-2012 og starfar hjá Þróunarsamvinnustofnun í Reykjavík frá 2012.  Maki er Guðrún Kristín Sigurðardóttir.

Ævi
Foreldrar Stefáns eru Hannes Þórður Hafstein (látinn) og Sigrún Stefánsdóttir (látin). Stefán gekk í Vogaskóla og útskrifaðist 1975 frá Menntaskólanum við Tjörnina. Hann stundaði nám í ensku og bókmenntun við Háskóla Íslands og lauk BA námi í fjölmiðlafræðum frá Polytechnic of Central London 1979.

Að námi loknu sneri Stefán heim til Íslands og starfaði sem fréttamaður og dagskrárgerðarmaður hjá RÚV 1979-1982. Svo settist hann á ný á skólabekk og stundaði framhaldsnám í boðskiptafræðum við University of Pennsylvania 1983-85 og útskrifaðist með MA gráðu frá þeim skóla.

Að framhaldsnáminu loknu starfaði hann um hríð sem sendifulltrúi Rauða krossins í Genf og Eþíópíu og gengdi trúnaðarstörfum sem slíkur víðar. Hann starfaði sem dagskrárstjóri Rásar 2, dagskrárgerðarmaður Sjónvarpsins, Stöðvar 2 og Rásar 1. Stjórnandi spurningakeppninnar Gettu betur á árunum 1991-1994. Hann var ritstjóri dagblaðsins Dags-Tímans (síðar Dags) 1997-1999, með eigin rekstur 2000 og starfaði sem yfirmaður nýmiðlunar og rekstrarstjóri hjá Eddu - miðlun og útgáfu 2001-2002.

Stjórnmál
Stefán tók þátt í undirbúningi og stofnun Samfylkingarinnar árin 1999 og 2000. Hann var kjörinn formaður framkvæmdastjórnar Samfylkingarinnar 2001-2005. Var kjörinn borgarfulltrúi í Reykjavík árið 2002 fyrir Reykjavíkurlistann, þar sem hann er fulltrúi Samfylkingarinnar. Hann hlaut fyrsta sæti á lista Samfylkingar í prófkjöri 2003. Hefur starfað sem formaður borgarráðs, forseti borgarstjórnar, formaður menntaráðs, formaður menningar- og ferðamálaráðs og formaður hverfisráðs Grafarvogs. Formaður Víkarinnar sjóminjasafns frá 2004. Í framboði til borgarstjórnar árið 2005 fyrir Samfylkinguna og náði kjöri, sat í menntaráði, menningar- og ferðamálaráði og stjórn Orkuveitunnar um hríð.

Stefán Jón Hafstein fékk leyfi frá störfum í borgarstjórn í upphafi árs 2007 til tveggja ára til að starfa sem verkefnisstjóri hjá Þróunarsamvinnustofnun Íslands í Namibíu og hætti í framhaldi stjórnmálaþátttöku að sinni er hann varð umdæmisstjóri ÞSSÍ í Malaví 2008 og starfaði að þeim málum síðan.

Bækur
Sex bækur liggja eftir Stefán:
 Sagnaþulir samtímans, fjölmiðlar á öld upplýsinga (1987)
 Guðirnir eru geggjaðir, ferðasaga frá Afríku (1990)
 New York New York (1992)
 Fluguveiðisögur (2000) (sjá Flugur.is)
Fluguveiðiráð (2013)
Afríka - ást við aðra sýn.  Bók með ríkulegum myndskreytingum við greinaflokka frá sunanverðri Afríku (2014).

Tengill
Heimasíða Stefáns Jóns

Íslenskir rithöfundar
Íslenskir stjórnmálamenn
Borgarfulltrúar Samfylkingarinnar

Borgarfulltrúar Reykjavíkurlistans
Sveinn H. Guðmarsson (fæddur 1974) er íslenskur fjölmiðlamaður og núverandi upplýsingafulltrúi utanríkisráðuneytisins. Hann er með BA-próf í guðfræði frá Háskóla Íslands og MSc í alþjóðastjórnmálum frá Edinborgarháskóla.

Sveinn var dómari í Gettu betur árið 2003, en var áður í sigurliði Menntaskólans í Reykjavík í sömu keppni árin 1993 og 1994. Hann var inspector scholae (formaður nemendafélags) MR veturinn 1993-1994. Þá leiddi hann lista Vöku í kosningum til Stúdentaráðs 1995.

Hann hefur starfað sem dagskrárgerðarmaður á Rás 2 og í Sjónvarpinu, við blaðamennsku á Fréttablaðinu, sem fréttamaður á Stöð 2, ritstjóri Iceland Review og flugtímarisins Atlantica. Hann starfaði sem fréttaritari RÚV í Lundúnum til ársins 2009 og árið 2010 starfaði Sveinn sem upplýsingafulltrúi Unicef í Jemen. Hann var fréttamaður á RÚV þar til hann hóf störf sem upplýsingafulltrúi hjá Landhelgisgæslunni í lok árs 2016. Árið 2018 var hann ráðinn upplýsingafulltrúi utanríkisráðuneytisins. 

Á Rás 2 var Sveinn meðal annars umsjónarmaður hinnar árvissu Spurningakeppni fjölmiðlanna. Þá hefur hann sinnt dómargæslu og samið spurningar fyrir sjónvarpsþáttinn Útsvar á RÚV. 

Sveinn býr á Seltjarnarnesi þar sem hann er uppalinn.

Íslenskt fjölmiðlafólk
Sigurvegarar í Gettu betur

Stúdentar úr Menntaskólanum í Reykjavík
Hlemmur er yfirbyggt torg sem stendur efst á Hverfisgötu, gegnt aðallögreglustöð borgarinnar. Þar er nú mathöllin Hlemmur - Mathöll. Nafnið Hlemmur vísar til brúarstubbs sem þar var yfir lækinn Rauðará, sem Rauðarárstígur í Reykjavík er kenndur við.

Komið var upp vatnsþró á Hlemmtorgi, til að brynna hestum, skömmu eftir stofnun Vatnsveitu Reykjavíkur. Árið 2005 var höggmyndin „Klyfjahesturinn“ eftir Sigurjón Ólafsson, sem stóð áður við Sogamýri, sett niður rétt við Hlemm til minnis um þetta.

Á fyrri hluta tuttugustu aldar stóð Gasstöð Reykjavíkur við Hlemm. Hana hefur Megas sungið um. Einnig kemur Gasstöðin við sögu í skáldsögu Arnaldar Indriðasonar, Grafarþögn. Þar sem torgið er nú stóðu meðal annars bensínstöð og leigubílastöð Hreyfils áður en núverandi bygging var reist.

Árið 1978 var byggingin á Hlemmi reist sem ein af aðalskiptistöðvum Strætó bs. í Reykjavík eftir teikningu Gunnars Hanssonar arkitekts. Skiptistöðin var um árabil eins konar afdrep útigangsfólks í Reykjavík. Kvikmyndin Hlemmur frá 2003 fjallar um það. Frá 1980-1984 var Hlemmur auk þess ein aðalfélagsmiðstöð ungra upprennandi pönkara sem komu saman á hverjum degi og héngu þar saman. Á þeim tíma var töluvert um afþreyingarstarfsemi í kringum Hlemm, svo sem skyndibitastaðir, spilasalir og vídeóleigur. 

Árið 2017 var ákveðið að BSÍ tæki við af Hlemmi sem samgöngumiðstöð fyrir Höfuðborgarsvæðið. Sama ár var Hlemmur - Mathöll opnuð þar eftir miklar endurbætur á húsnæðinu. Árið 2019 var kynnt nýtt deiliskipulag fyrir Hlemm og nærliggjandi svæði þar sem gert er ráð fyrir að stækka torgið austan við Hlemm (Hlemmtorg) og leiða umferð frá Suðurlandsbraut þar norðan við.

Tilvísanir og heimildir 

Torg í Reykjavík
Hlíðar
Gasstöð Reykjavíkur var gasveita við Hlemm í Reykjavík sem var starfrækt frá 1910 til 1956. Hún framleiddi gas til eldunar og lýsingar úr innfluttum kolum. Þegar gasinu hafði verið náð úr kolunum með upphitun, varð til kox, sem Gasstöðin seldi. Gasið var síðan notað til lýsingar og eldunar og koxið til brennslu og upphitunar. Eftir stofnun Rafmagnsveitu Reykjavíkur árið 1921 var gasið nær einvörðungu nýtt til eldamennsku.

Brauðgerðarhúsið í Gasstöðinni 
Vorið 1918 var lokið við að koma upp bökunarofni í Gasstöðinni. Var hann settur ofan á annan gasgerðarofninn, og með þeim hætti var hægt að nota hitann frá honum, sem annars fór til ónýtis. Tilraun þessi þótti sýna það, að þarna væri fundinn hitagjafi, sem ekki hefði verið nýttur, og hann mundi duga til að baka við hann brauð. Um það bil er Fyrri heimsstyrjöldinni lauk, störfuðu fjórir bakarar í þessari nýstárlega brauðgerðarhúsi, en forstöðumaður þess var Kristján Hall. Var í ráði að setja þar upp annan bakaraofn, en af því varð ekki. Kristján Hall lést næsta haust úr spönsku veikinni, og nokkuð eftir lát hans hætti brauðbakstur í Gasstöðinni.

Eitt og annað 
 Tónlistarmaðurinn Megas söng um gasstöðina í lagi sínu „Gamla gasstöðin við Hlemm“.
 Gasstöðin kemur við sögu í skáldverkinu „Grafarþögn“ eftir Arnald Indriðason.

Tenglar 
 Gasið og gasstöðin. - Samtal við Pál Einarsson borgarstjóra o.fl., Ísafold 27. ágúst 1910
 Gasstöðin kveður; grein í Lesbók Morgunblaðsins 1958
 Hlemmur (ferlir.is)
Saga Reykjavíkur
Byggingar í Reykjavík
Rauðarárstígur er gata í Reykjavík milli Miklubrautar og Skúlagötu, austan Norðurmýrar, kennd við lækinn Rauðará, sem nú rennur í ræsi undir götunni. Yfir Rauðará lá áður brúarstubburinn Hlemmur.

Við götuna eru starfræktar ýmsar verslanir og þjónustufyrirtæki. Má þar nefna ísbúðina Herdísi, þar sem áður var söluturninn Draumurinn, söluturninn Svarta svaninn, Gallerý Fold, veitingastaðinn Resto og steikhúsið Rauðará.

Götur í Reykjavík
Vatnsveita Reykjavíkur tók til starfa árið 1909. Lengst af voru aðalvatnsból Vatnsveitunnar í Gvendarbrunnum.

Vatnsveita Reykjavíkur er nú hluti Orkuveitu Reykjavíkur sem er í meirihlutaeigu Reykjavíkurborgar.

Tengill 
 Gvendarbrunnar: Vatnsveita Reykjavíkur var stærsta fyrirtæki landsins á sinni tíð, grein eftir Árna Óla í Lesbók Morgunblaðsins 4. apríl 1965

Reykjavík
Íslensk fyrirtæki
Skúlagata er gata í Reykjavík kennd við Skúla Magnússon landfógeta. Hún náði áður milli Höfðatúns og Ingólfsstrætis, en eftir 2012 hefur vegurinn frá Snorrabraut að Höfðatúni heitið Bríetartún. Eldra heiti Skúlagötu er „Vindheimagata“, sem vísar til torfbæjarins Vindheima sem stóð við norðvesturenda  Klapparstígs, en þangað náði gatan til 1914 þegar hún var lengd til vesturs við lagningu járnbrautar frá Öskjuhlíð að Reykjavíkurhöfn. Árið 1918 var ákveðið að nefna götuna Skúlagötu.

Ríkisútvarpið var með starfsemi sína að Skúlagötu 4 frá 1959-1987, þegar starfsemi þess var flutt í Efstaleiti. Þar eru nú til húsa Sjávarútvegsráðuneytið, Hafrannsóknastofnun og Rannsóknastofnun fiskiðnaðarins.

Hluti Skúlagötu, frá Snorrabraut að Höfðatúni fékk árið 2012 heitið Bríetartún eftir Bríeti Bjarnhéðinsdóttur. Skúlagata er einnig staðsett í Borgarnesi.

Götur í Reykjavík
Miðborg Reykjavíkur
Hegningarhúsið við Skólavörðustíg 9 (oft kallað Nían eða Hegnó og hér áður fyrr tugthúsið, fangahúsið eða Steinninn) var fangelsi rekið af Fangelsismálastofnun. Síðast var það notað sem móttökufangelsi, þar sem fangar dvöldu í stutta stund þegar þeir hófu afplánun dóma. Þann 1. júní 2016 var starfsemi hegningarhússins hætt.

Saga
Hegningarhúsið er hlaðið steinhús reist árið 1872 af Páli Eyjólfssyni gullsmið. Húsið var friðað 18. ágúst árið 1978 samkvæmt 1. málsgrein 26. og 27. greinar þjóðminjalaga nr. 52/1969 og tekur friðunin til ytra borðs þess ásamt álmum til beggja hliða og anddyri með stiga. Hæstiréttur var þar til húsa á árunum 1920 – 1949.

Í hegningarhúsinu voru sextán fangaklefar, litlir og þröngir og loftræsting léleg. Fangaklefarnir voru auk þess án salernis og handlaugar. Á efri hæð voru skrifstofur og salur sem áður hýsti bæjarþingsstofuna, Landsyfirrétt og síðar Hæstarétt þar til hann flutti í nýbyggingu við Lindargötu árið 1947.

Árið 2020 hófust endurbætur á húsinu og stefnt er að opna það fyrir almenningi.

Eitt og annað
Orðin steinn eða grjót í merkingunni fangelsi, og sem oftast eru höfð með greini: steininn eða grjótið eru tilkomin vegna Hegningarhúsins á Skólavörðustíg, enda hlaðið hús úr íslensku hraungrýti. 
Hin ímyndaða áhöfn á Mb. Rosanum var stungið inn í Níuna (þ.e.a.s. Hegningarhúsið), eins segir í samnefndu lagi á plötu Bubba Morthens, Ísbjarnarblús.

Tengt efni
Fangelsismálastofnun r